ပြကိုဟ်စရာဲဗုဒ္ဓဘာသာ

ညးမချူခၞံ − ကျာ်ဇၞော်အ္စာ မှာထေရ်ပါလိတ  ၊   ဘာဓါတ်ကျာ် ကွာန်ကၟာဝက်ရးဇြာ  ၊    ၂၅၄၈−၁၃၆၆ သၞာံ
[[ဝှာင်:လိက်ပြကိုဟ်.png|thumb|alt=ပြကိုဟ်စရာဲဗုဒ္ဓဘာသာ ၊ တဆိပ်ဂတမုက်]]

[[ဝှာင်:လက္ကရဴ.png|thumb|alt=တဆိပ်လိက်အုပ်လပါ်လက္ကရဴ]]

သွက်ဂကူမည် − မည − မန္ဒ − မန္ဒိုၚ် ဂွံဂိုၚ်သမ္တီကေတ် ဂွံဒ္ဂေတ်မၚ်မွဲ ညးအဲဂွံတီဂုဏ်ရတ်ပိ ကျာ် ဓဝ် သၚ်၊ ဂွံယိုက်ဒိုက်ထံက်ပၚ်သာသနာမာန်တုဲ ကျာ်ဇၞော်အ္စ မှာထေရ်ပါလိတ၊ ဘာဓါတ်ကျာ် ကွာန်ကၟာဝက်ရးဇြာ ချူခၞံလဝ်ပြကိုဟ်မွဲမၞုံယၟု (ပြကိုဟ်စရာဲဗုဒ္ဓဘာသာ) ကၞပ်မွဲဝွံရောၚ် ။

သက္ကရာဇ်သဗ္ဗညု (၂၅၄၈) သၞာံ၊ သက္ကရာဇ်မည်သိုၚ်နန်ပ္တန်ဍုၚ်ဟံသဝတဳ (၁၉၃)သၞာံ။  

သက္ကရာဇ်ဍုၚ်ကၠုၚ်စိုပ် (၁၃၆၆)သၞာံ၊ ဂိတုဖဝ်ရဂိုန်အိုတ်ပ္တိုန်စက်ပ္ဍဵုတက်ပ္တိတ်လၟိဟ်မသုန်ကၠံ(၅၀၀)ကၞပ်ရောၚ်။



==ဂလာန်နိဒါန်==
အခေါၚ်လုပ်ဗုဒ္ဓဘာသာ။   ကျာ်သဗ္ဗညုဂှ်  “ဗုဒ္ဓ” မ္ဂးယၟုရ၊ တဝှ်ဍောၚ်ဓဝ်ကျာ်တြဲဂှ် “ဗုဒ္ဓဘာသာ” မ္ဂးယၟုရ၊ ဝါ − မွဲနဲပၠန် ဂလာန်ကျာ်ဂှ် “ဗုဒ္ဓဘာသာ” မကော်ခဴစရ၊ ညးမတန်တဴဒ္ဂေတ်ဗက် အတိုၚ်ဂလာန်တဝှ်ဍောၚ်ဓဝ်ကျာ်ဂှ် “လုပ်ဗုဒ္ဓဘာသာ” မ္ဂးယၟုရ၊ ဂကူဗုဒ္ဓဘာသာ ကော်ခဴစထိုက်ကြိုက်တန်ဒၟံၚ်ရ၊ ဂကူမည်ပိုဲဂှ် ဒှ်မံၚ်ဂကူဗုဒ္ဓဘာသာကၠာညးအိုတ်တုဲ ဂွံယၟုဂကူဗုဒ္ဓဘာသာဇေတ်ဇေတ်ရ။


ညးနွံပၟိက်ကဵုဒဒှ်ဗုဒ္ဓဘာသာဂှ် , ဟွံသေၚ် − ဒှ်ဒၟံၚ်ဗုဒ္ဓဘာသာဂှ် ဂကူရာမညဂမၠိုၚ် ပရူပရာရတ်ပိမတွံဂး ဗုဒ္ဓရတ် ဓမ္မရတ် သံဃရတ်၊ ရတ်ကျာ်ဓဝ်သၚ် “ဗုဒ္ဓဓမ္မသံဃ”ဂှ် ဒးကၠိုဟ်ခိုဟ်ခိုဟ် ဒးတီချိုတ်ချိုတ်ပၠိုတ်ပၠိုတ်ရ၊ ကၠိုဟ်ခၠၚ်တီဗီုဂှ်တုဲ ဇကုဇကု လျုၚ်ဇြုၚ်သ္ဍိုက်ရတ်ပိကွေံကွေံရဟာ, ပတှ်ေမာန်ဍာံဍာံရဟာ, ဟွံလျုၚ်ဇြုၚ်သ္ဍိုၚ်ဟာ, ပတှ်ေမာန်ဟာ,ဂှ် ထေက်ကဵုဗ္စာရဏာကေတ်ရ၊ ယဝ်ခါရဟွံပတှ်ေမ္ဂး −  ပါၚ်ဂှ်ၜိုန်ရဟီုဒုၚ်လဝ်လုပ်ဗုဒ္ဓဘာသာကီုလေဝ် ဟွံဒှ်လုပ်ဗုဒ္ဓဘာသာဏီရ၊ ယဝ်ရပတှ်ေဍာံမ္ဂး − ဒးဒ္ဂိုန်ဂိုၚ်ကေတ်သရဏဂုဏ် မပ္တံ “ဗုဒ္ဓံသာရဏံဂစ္ဆာမိ”ရ၊ ကာလဂှ် သ္ဂောံဒှ်ညးမလုပ်ဗုဒ္ဓဘာသာ မဍာံစၟတ်ရောၚ်။


ဗုဒ္ဓဘာသာဆက်ဆေန်ကၠုၚ်။ ဂကူမၞိဟ်ဂမၠိုၚ် တန်တဴဒၟံၚ်အလုံဂၠးတိဇၞော်ဝွံ ဘာသာညးကဵုညး ကွေတ်ညးကဵုညး ဆက်ဆေန်ကၠုၚ်နူ − တိဒှ်ဒကှ်တိုန်ရောၚ်ဂှ် ညးမွဲလေဝ် ဟွံဂံၚ်ကယျာန်စာန်စး တးပါဲဂၠာဲပ္တိုန်ဒုဟ်ရ၊ ဆဂးဂှ် − ယဝ်ရဇွိတ်သပေါတ် စံၜတ်ပိုက်တံဂၠာဲရိုဟ် − ရိုဟ်ကၞက်ဗုဒ္ဓဘာသာမ္ဂး ဆက်ဆေန်ပြာကတ်ကၠုၚ်နူဟာသက္ကရာဇ် (၁၀၃)သၞာံ ပယာံကာလကျာ်တြဲပိုဲဂေါတမကတဵုဒှ်ကျာ် ဂိတုပသာ်ပေၚ် တ္ၚဲဗုဒ္ဓဝါတေံ သ္ဂောံတီညာတ်ကေတ်ဝၚ်ကျာ်မာန်ရ။


လက်ထက်ကျာ်တြဲဝွံဂှ် ဒှ်ခေတ်ဗုဒ္ဓဘာသာကြပ်အိုတ်တုဲ မဒးစၞောန်ထ္ၜးကဵုသက်သဳသာဓကရ၊ အတိုၚ်ဗုဒ္ဓဝၚ်, ရာဇာဝၚ်,  မဟာဝၚ်ဟီုဂးပစၟတ်သမ္တီလဝ်ဗုဒ္ဓဘာသာ, ဟွံသေၚ်သာ်ဂှ် “ဗုဒ္ဓဘာသာ” ပြာကတ်ဆက်ဆေန်ကၠုၚ် နူလက်ထက်ကျာ်တြဲနာဲပိုဲဂေါတမတေံရ၊ ဒဒှ်မၞိဟ်ဂမၠိုၚ် (ကြဴနူဂကူမည်ဂမၠိုၚ်) မၞိဟ်လုပ်ဗုဒ္ဓဘာသာဂမၠိုၚ် ဂၠိုၚ်ဂၠၚ်ကွေံကွေံတုဲ ပ္တေံကွေတ်ကျာ်ပြဲပြဲ ဒုၚ်တဲမာန်ဖအိုတ်ရောၚ်ဂှ် မစှ်ေစိုတ်ရ။


ဂကူမည်ပိုဲ ပ္တေဟ်ဗိုန်မွဲဒၞာဲဂှ် သာ်ဝွံရ။  ပၞောဝ်ကျာ်ဂမၠိုၚ်မသုန်ဇကု ကတဵုဒှ်ကျာ်ပ္ဍဲဘဒ္ဒကဝ်ဝွံ  ကျာ်တြဲကကုသန်မွဲဇကုဂှ် ကတဵုဒှ်ကျာ်ကၠာအိုတ်ရ၊ ကျာ်တြဲဂှ် ဒှ်မည်ဇေတ်ဇေတ်တုဲ ဂကူမည်ပိုဲဂှ် ဒှ်ဂကူဗုဒ္ဓဘာသာ နူတံကဝ်ဝွံရောၚ်၊ နူကျာ်တြဲကကုသန်ဆက်ကၠုက်စဵုကဵုစိုပ်ကျာ်တြဲဂေါတမ − မရနုက်ကဵုပန်ဇကုဏံရ၊ ဂကူရာမညပိုဲဂှ် ဒှ်ဒၟံၚ်ဂကူဗုဒ္ဓဘာသာတုဲတုဲရောၚ်ဂှ်  “ရာဇာဝၚ်ဗုဒ္ဓဝၚ်ပါၚ်တိုက်” သၟူဇြိုက်ဒၟံၚ်အလုံဂကူမည်မွဲရ၊ ဟိုတ်ဂ်ှရ − ဂကူမည်ပိုဲ ပ္တေဟ်ဗိုန်မွဲဒၞာဲ ဂၠာဲသ္ၚဳရံၚ်ဝၚ်အတိက် မဂၠိုၚ်သ္ၚောဲတေံတုဲ ပတှ်ေစထိုက်ကြိုက်ဗွဲမလောန်ရောၚ်။


ဒၞာဲကျာ်ကတဵုဒှ်ပ္ဍဲဒေါဝ်ပၞေဟ်တိမဇ္ဇျိမဒေသ (ဍုၚ်ဂလာအိန္ဒိယ) လၟုဟ်ဂှ် ပ္ဍဲအခိၚ်ကျာ်ဒှ်တေံ ဂကူဗုဒ္ဓဘာသာဖအိုတ်ဟွံသေၚ်ရ၊ ဂကူမၞုံကဵုကွေတ်မ္ၚးသာသနာ ဂၠိုၚ်ကွေံကွေံရ၊ ကျာ်ဒှ်တုဲဟေၚ် တၞောဝ်ဒတောတ်သၟိၚ်သာကျဝၚ် − တၞောဝ်ဒတောဝ်ကျာ် ဒးပြာ်ဒးဟံၚ် ဒးတွံကွေံကွေံတုဲ ဗွဲကြဴ လုပ်ဗုဒ္ဓဘာသာအိုတ်ရ၊ နူဂှ်မွဲအဆက်ဓဝ် ကၠောံစိုပ်ကၠုၚ်ဂကူမည်ပိုဲရ၊ ဂကူမည်ပိုဲဂှ် ဟီုမွဲနဲပၠန် − ဒှ်ဂကူဗုဒ္ဓဘာသာ ကၠာနူဂကူဂလာ ဂကူသာကျဝၚ် ထုက်ထက်ဏီရောၚ်။


ဗုဒ္ဓဘာသာ ဂွံလုပ်စိုပ်ကၠုၚ်တွဵုရးဍုၚ်မည်ဗၟာံဏံဂှ် ကၠုၚ်ကေတ်အလဵုအလဵုဟွံသေၚ်၊  မၞိဟ်ဟေၚ် ဒးကေတ်နၚ်ရေၚ်တၠုၚ်ဗစိုပ်နၚ်ရ၊ မၞိဟ်ဂှ်လေဝ် − ယဝ်ရဟီုကဵုဂကူမ္ဂး “ဂကူမည်”ဟေၚ် ဒှ်တၞံတံမူလကိုပ်ကၠာအိုတ်ရ၊ ပၞောဝ်ဂကူဂမၠိုၚ်နွံပ္ဍဲဂၠးတိဍုၚ်ပိုဲဂှ် ဂကူမည်ဂှ် ဒှ်မဗဳဇ (မဗိဇ္ဇ) ဂကူဗုဒ္ဓဘာသာကၠာညးအိုတ်၊ ဗစိုပ်နၚ်ဗုဒ္ဓဘာသာ တွဵုရးဍုၚ်မည်ကၠာအိုတ်တုဲ လုကဴသၞာံမလံလဂှ် စိုပ်အာသ္ကေံတဲဂကူဗၟာကဵုဂကူညးတၞဟ်သ္အာၚ်ရ။


ထေရဝါဒကွေတ်ဗုဒ္ဓဘာသာ သ္ဂောံစိုပ်အာတဲဂကူဗၟာဂှ် ဂွံဂွံကဵုဝၚ်မည်ဝၚ်ဗၟာ − ဒးပၠံၚ်ဗတိုက်ကေတ်ဏာနူဍုၚ်သုဝဏ္ဏဘုံ ပ္ဍဲသက္ကရာဇ်သာသနာ လ္ၚီတြဴကၠံမွဲ (၁၆၀၁) သၞာံ၊  သက္ကရာဇ်ဍုၚ် ပန်ကၠံစှ်ဒစိတ်(၄၁၉)သၞာံ၊ ဂိတုဇှ်ေ စှ်မွဲမံက် တ္ၚဲစန် ၊ ပ္ဍဲဗေသာခနက်သတ်ဨကရာဇ်မည်မနုဟဝ်, မနောဟရိရာဇာ၊   သၟိၚ်ဗၟာမၞုံယၟု − အနဝ်ရထာ  တၠညးဍုၚ်ဗကာံ၊ ပလီုပလာ်ထောံသာသနာဍုၚ်မည်တုဲ သာသနာစိုပ်အာဍုၚ်ဗၟာတေံရောၚ်။


ဒဒှ်ရဂကူမည် ဂွံညာတ်ဂွံဆဵု ဂွံဗဵုလ္ၚောဝ်ကျာ်ကၠာအိုတ်, ဂွံကဵုဒါန်ကုကျာ်ကၠာအိုတ်,  ဂွံဒှ်ဥပး “ဒွေဝါစိကသရဏ”ကၠာအိုတ်,  ဂွံဒ္ဂိုန်ဂိုၚ်ကေတ်သဳလကျာ်ကဵုဓဝ်ကၠာအိုတ်, ဂွံကလၚ်ပၚ်မှိၚ်ဓဝ်ကျာ်ကၠာအိုတ်၊  ဂွံဓါတ်သော်ဂမျိုၚ်ဒ္စါံတၞုၚ်ကၠာအိုတ်၊ ကၠာအိုတ်ဂမၠိုၚ်တံဂှ် ကာလကျာ်တြဲကတဵုဒှ်ကျာ်သၟဝ်တၞံဇြဲဗောဓိ လ္တူပလ္လၚ်ပၞၚ်ရတ်မပြဲတုဲ ဃောတန်တဴဒၟံၚ်သၟဝ်တၞံဗပိုန် “ရာဇာယတနသတ္တာဟ” မ္ဂးယၟုရ။


ပ္ဍဲအခိၚ်ဂှ် ကောန်ဗၞိက်မည်ၜါကောကဵုဒေံ မၞုံယၟု တပူတဗဝ်၊ ကျာ်ခုတ်ကဵုယၟု “တပုဿကဵုဘလ္လိက” နူတွဵုရးဥက္ကလာပဇနးပိုတ် လက်ထက်ဨကရာဇ်မည်ဥက္ကလာပရာဇာ, ကော်ခဴစတိဂုမ္ဗ, သိၚ်္ဂုတ္တရ, သိၚ်္ဃတ္တရ − ဍုၚ်လ္ဂုၚ် အာသွံဗၞိက်နကဵုဂၠုၚ်က္ၜၚ် သီုကဵုဗော်သွးဂမၠိုၚ်မသုန်ကၠံရ၊ ပ္ဍိုက်ဏာအပေါတ်နူသၞေဟ်နကဵုကွဳစောတ် (ကွဳဍောတ်ဍောတ်မသုန်ကၠံ)ဖ္ဍိုက်တုဲ စိုပ်အာဒၞာဲကျာ်၎ှ် ကြဳဇှ်မိဒေဝတဴဗြဴ ကေၚ်ဒှ်လဝ်မိပ္ဍဲဘဝကိုပ်ကၠာတေံ ပ္ညုၚ်ထ္ၜးဏာရ။


ဃောကျာ်တြဲလုပ်စ − ဖလသမာပတ် သၟဝ်တၞံဗပိုန် ချိုန်သ္ဂောံစိုပ် ဖျေံက္ဍိုပ်ပၚ်တဲဗွဲမရှ်ေသှ်ေရဴဂဴတုဲ ဗ္ဂိန်ကဵုဒါန်ကွာၚ်ဗ္ကမြဳသာဲ ကုကျာ်သဗ္ဗညုရ၊ သက္ကရာဇ်ဂိတုတ္ၚဲစိုပ်ဍုၚ်မဇ္ဇျိမဒေသကီု ဂွံနၚ်ဓါတ်သော်ဂမျိုၚ်ဒ္စါံတၞုၚ်ကီုဂှ် ပ္ဍဲမဟာသက္ကရာဇ် ကၠံပိ(၁၀၃)သၞာံ၊ ဂိတုဒ္ဂိုန်မသုန်မံက် တ္ၚဲဗုဒ္ဓဝါ − ဣၚုဟ် ရာဇာဝၚ်မည် ဝၚ်ဓါတ်ကျာ်လ္ဂုၚ် ပ္ညုၚ်ထ္ၜးသ္ဂးလဝ်ရောၚ် ။



#'''(ကောန်ဗၞိက်မည်ညးၜါ ဂွံဏာအာဲတၟာဲလောကုတ္တဵု)'''
ပၞောဝ်ကဵုကောဒေံညးၜါ တပုဿဂှ် ဂွံမိၚ်တဝှ်ဓဝ်ကျာ်သဗ္ဗညုတုဲ ကလိဂွံဒဒှ်သောတာပန် တန်တဴပ္ဍဲပူဂဵအရဳ ကြဳအာနူကိလေသ−ရ။  ဘလ္လိကဂှ် ကလိဂွံအရဟတ္တမဂ် အရတ္တဖဵု ကတဵုဒှ်ပူဂဵုတၠအရှန်မပြဲ ပ္ဍဲသာသနာကျာ်ရ၊ ကလိဂွံဒဒှ်ခၟဳမပြဲ ပ္ဍဲသာသနာကျာ်တုဲ လုပ်လၟိဟ်ကွးသာဝကထေရအပဒါန်ရောၚ်။


'''(ပွံက်ထေရဂါထာ − ၁/၆၀၊ ရံၚ်အဋ္ဌကထာညိ)'''

ကောန်ဗၞိက်ညးၜါကဵုဒါန်တုဲ ကျာ်တြဲကဵုဓါတ်သော်ကီု၊ ကဵုဓါတ်သော်ဗၞတ်မွဲကေံကီု၊ ဗၞတ်ဒ္စါံတၞုၚ်ကီု၊ ကဵုတဆိပ်ကြာဨတဒဂ်ကီုဂှ် တဝှ်သာဓကပါဋ္ဌ် ညာတ်ပ္ဍဲပါဠိသာ်ဝွံရောၚ် ။


(က) “အထဘဂဝါသဳသံပရာမသိ၊  ကေသာဟတ္ထေလဂ္ဂိံသု၊ တေတေသံအဒါသိ၊ ဣမေတုမှေပရိဟရထာတိ” ဣဝွံ ကၠုၚ်နူပ္ဍဲအဋ္ဌကထာဝိနယ်မှာဝဝ် − မဟာဝါရာဇာယ  
*'''(အ္စာသၠပတ်မည်တြေံ ညးချူစအခဝ် − ဖဵု − သဵု − မက် − တဵု − သၞာ − ပ္တေါံ − ဒၠောံ  ဒှ်တံရ)'''။


တနကထာ။  (လၟိဟ်ဓါတ်သော် ဟွံမံက်ပြာကတ်၊ ရံၚ်ကဵု − ကေသာသဒ္ဒါဗဟုဝစ်တုဲ ဂၠိုၚ်လ္တူဂၠိုၚ်ရ)။

(ခ) '''“တပုဿဘလ္လိကာနံဒွေဘာတိကာနံမုဋ္ဌိကေသာဓာတုယောဒတွာ”''' ဣဝွံ ကၠုၚ်ပ္ဍဲအဋ္ဌကထာ အနာဂတဝၚ် (ကဵုဓာတ်သော်လၟိဟ်ဗၞတ်မွဲကေံ) ။

(ဂ) '''“သတ္ထာဒက္ခိဏေနဟတ္ထေနသဳသံပရာမသိတွာဒိန္နမ္ပိဇနာနံအဋ္ဌကေသဓာတုယောအဒါသိ”''' ဣဝွံ ကၠုၚ်ပ္ဍဲအဋ္ဌကထာအၚ်္ဂုတ္တရနိကာယ်ဨကနိပါတ် ဨတဒဂ္ဂဝဂ်တပုဿဘလ္လိကဝတ္ထု။  (ကဵုဓာတ်သော်ဒ္စါံတၞုၚ် ပ္ညုၚ်ထ္ၜးလဝ်ရ၊ ဒၞာဲနွံပၟိက်ဂှ် ဂိုၚ်ကေတ်အိုတ်ညိ) ။



# '''ယၟုတဆိပ်ကြာကောန်ဗၞိက်မည်ၜါ'''
(ဃ) '''“ဨတဒဂ္ဂံဘိက္ခဝေမမသာဝကာနံဥပါသကာနံ ပဋ္ဌမံသရဏံဂစ္ဆန္တာနံယဒိဒံတပုဿဘလ္လိကာဝါဏိဇာ”''' ဣဝွံ ကၠုၚ်ပ္ဍဲပါဠိအၚ်္ဂုတ္တရနိကာယ် ဨတဒဂ္ဂဝဂ်၊ ပ္ဍဲပါဠိမိနယ်မှာဝဝ် − မဟာဝါလေဝ်နွံ ။


#(အရထဗွဲလၟေၚ်ဂၞန်)
(က) အထ, ပ္ဍဲ −  ကာလကျာ်တြဲ မသ္ပဒတဴသၟဝ်တၞံဗပိုန်ဂှ်။    ဘဂဝါ၊ ၚ် − ကျာ်မၞုံကုပိုန်တြဴပြကာ။  သဳလံ၊ န် − ကၞိပ်မပြဲအဝဲမသၠုၚ်အိုတ်။ ပရာမသိ၊ စိုန် − ဂၠာံဇွိတ်သပေါတ်ရ။ အထ၊   ပ္ဍဲကာလဂှ်။  ကေသာ၊ ၚ် − သော်ဂမၠိုၚ် သာ်ဒမျိုၚ်လမ္စံက်ခြက်။ ဟတ္ထေ၊ ပ္ဍဲ − တဲပုၚ်။   လဂ္ဂိံသု၊ စိုန် − ခက်ဗာန်ဒၟံၚ်အိုတ်ရ။  တေ၊ န် − ဓာတ်သော်ကၞိပ်ဂမၠိုၚ်ဂှ်။ တေသံ၊ ကု − တပုဿကဵုဘလ္လိကဂမၠိုၚ်ဂှ်။  အဒါသိ၊ စိုန် − ဒုၚ်ကဵုရ။  တုမှေ၊ ၚ် − မၞးတံညးဂမၠိုၚ်။  ဣမေ၊ န် − ဓာတ်သော်အဲကျာ်ဂမၠိုၚ်ဝွံ။  ပရိဟရထ၊ သြဝ် − ရေၚ်တၠုၚ်ဒုၚ်ဖျဴဏာအိုတ်ညိ။ ဣတိ၊ ရဴဝွံ မသ္ဂးတဴရောာၚ်။


(ခ) ခွေဘာတိကာနံ၊ ဍေံ − မဒှ်ကောကဵုဒေံညးၜါအိုတ်။  တပုဿဘလ္လိကနံ၊ ကု − တပုဿက၆ုဘလ္လိကဂမၠိုၚ်။  မုဋ္ဌိကေသာဓာတုယော၊ န် − ဓာတ်သော်ဗၞတ်မွဲကေံဂမၠိုၚ်။  ဒတွာ၊ ကဵုတုဲ။   (ပရိဟရထ၊  သြဝ် − ရေၚ်တၠုၚ်ဖျဴဏာအိုတ်ညိ) ။


(ဂ) သတ္ထာ၊ ၚ် − ကျာ်တြဲ။ ဒက္ခိဏေနဟတ္ထေန၊ န −ကဵုတဲသတုံ (တဲပုၚ်) သဳသံ၊ န် − ကၞိပ်မပြဲအဝဲမသၠုၚ်အိုတ်။  ပရာမသိတွ၊ ဂၠာံဇွိတ်သပေါတ်တုဲ။  ဒွိန္နမ္ပိဇနာနံ၊ ကု − ညးဂမၠိုၚ်ၜါ တပုဿကဵုဘလ္လိကကီုလေဝ်။  အဋ္ဌကေသဓာတုယော၊ န် − ဓာတ်သော်ဂမၠိုၚ်သာ်ဒမျိုၚ်ဒ္စါံတၞုၚ်။  အဒါသိ၊ စိုန် − ဒုၚ်ကဵုရ။


(ဃ) ဘိက္ခဝေ၊ ယွံ − ကောန်အဲသ္ဍိုက်တံ။  မမ၊  ဒဒက် − တဴကဵုအဲကျာ်။  ပဋ္ဌမံ၊ ဗွဲကိုပ်ကၠာ, နူဘာသာဂကူညးတၞဟ်။  သရဏံ၊ န် − ကျာ်ကဵုဓဝ်အံသဝ်ဒိုဟ်စှ်, မဒှ်အရာသၠဲလၜေါ်ဇၞော်ကဵုဗဒဗဒါဲ,  ပါဲကၠေံဒဒိုက်ရေၚ်တၠုၚ်ကဵုတသိုက်အိုတ်သီုမွဲကီုဟွံသှ်ေ။


ဂစ္ဆန္တာနံ၊ ဍေံ − မပြာပ်အာစိုပ်အိုတ်။ သာဝကာနံ၊ ဍေံ − မဒှ်ကွးပရဲပြဲနူညးအိုတ်။  ဥပါသကာနံ၊ ပၞောဝ် − ဥပးတြုံဂမၠိုၚ်။   တပုဿဘလ္လိကာ၊ ဍေံ − မၞုံယၟုတပုဿကဵုဘလ္လိကအိုတ်။  (တပူကဵုတဗဝ်အိုတ်)၊ ယဒိဒံယေဣမေဝါဏိဇာ၊ ယြဴ − ၚ် ကောန်ဗၞိက်မည်ညးၜါကောကဵုဒေံဂမၠိုၚ်။ သန္တိ၊ ပ္ဍံ − နွံအိုတ်ရ။  ဨတံ − ဨတေဝါဏိဇာ၊  ၚ် − ကောန်ဗၞိက်မည်ဂမၠိုၚ်ဂှ် ။  အဂ္ဂံ − အဂ္ဂါ၊ စိုန် − ပြဲအိုတ်ရောၚ်။  (ဣဝွံ တဝှ်ကျာ်ကဵုလဝ်တဆိပ်ကြာပ္ဍြဘာဇေတဝန်ဂတ သၚ်အရဳခၟဳတၠအရှန်ဂမၠိုၚ်ရောၚ်)။


ထံက်ရံၚ်ကဵုဂလာန်ပါဠိ ကေုာံ အဋ္ဌကထာဂမၠိုၚ်တုဲ ဒဒှ်ရကွေတ်ဗုဒ္ဓဘာသာကဵုသာသနာဂွံဆက်ဆေန်ကၠုၚ်,  ဂွံကၠုၚ်စိုပ်တွဵုရးဍုၚ်မည် “ဥက္ကလာပဇနးပိုဒ်” ဍုၚ်လ္ဂုၚ်ဍုၚ်မည် − တွဵုရးဂၠးတိဂကူရာမညပိုဲဂှ် ကောန်ဗၞိက်မည်ညးၜါကောကဵုဒေံ တပူကဵုတဗဝ် မစိုန်ဒှ်တဴကောန်ညးမၞုံယၟု − နာဲသ္ဍဴပိုန်, မိထဝ်လ − မာံတပူမာံတဗဝ် ဂွံနၚ်ဗွဲကိုပ်ကၠာ ဂွံနၚ်ဒုၚ်တဲအာဲတၟာဲသာသနာဗုဒ္ဓဘာသာ ကၠာနူဂကူညးတၞဟ်အိုတ်ရ။


တံက်ကဵုသာဓကပါဠိ  ညာတ်ကဵုတဝှ်ကျာ်ခိုၚ်ခိုၚ်ကၠိုက်ကၠိုက်တုဲ ညးလဵုမွဲလေဝ် ဟွံဂံၚ်တးပါဲကၠေံရ၊ သက်သဳခိုၚ်လ္တူခိုၚ် ခိုၚ်လ္တူနူဏံဂှ် သွက်ဂွံထ္ၜးဟွံမွဲလးလးရောၚ်။ ဟိုတ်ဒှ်သာ်ဂှ်ရ − ပၞောဝ်ကဵုဂကူဂမၠိုၚ်ကၠံမွဲဘာသာဂှ် ဂကူမည်ပိုဲမွဲဟေၚ် မဒှ်ဂကူတၟေၚ်ဂကူပရဲ ဂွံဆဵုကျာ်တြဲကၠာအိုတ်, ဂွံတဆိပ်ကြာ တဆိပ်ပတြာကၠာအိုတ်ဒှ်တံတုဲ ဂကူမည်မွဲဂကူဓဝ်ဟေၚ် ဂွံရေၚ်တၠုၚ်ဒုၚ်ဖျဴနၚ်ဗုဒ္ဓဘာသာကၠာအိုတ်၊ ဗုဒ္ဓဘာသာကဵုသာသနာ ဆက်ဆေန်ကၠုၚ်နူဂကူမည်ကၠာအိုတ် ဖျေံလဝ်ကိုန်ဂစိုတ်ပိုတ်ပိုတ်သ္ကုတ်သ္ကုတ်အိုတ်ညိ။


# '''ဗုဒ္ဓဘာသာမ္ဂးဂှ်'''
ပညာဗုဒ္ဓဘာသာ,  သဒ္ဓါဗုဒ္ဓဘာသာ ဣဝွံ ဒှ်ၜါဂကူရ၊ ပၞောဝ်ၜါဂကူဂှ် ပူဂဵုမစိုန်သ္ကီုကဵုညာန်(ဏ်) မဒှ်ပညာဗုဒ္ဓဘာသာဝွံ ပ္ဍဲအရာရှ်ေသှ်ေရဴဂဴပူဇဴကျာ်ဂှ် ညံၚ်ရဴကျာ်ဂမျိုၚ်ကီု ပ္တန်လဝ်စိုတ်မာန် လျုၚ်လဝ်စိုတ်မာန်ဟွံသေၚ်ဏီ၊ စေတဳရုပ်စၞးကျာ် နွံကဵုထဝ်ဂေါဝ်ဆာဲလေဝ်ကဵုဒှ်၊ ဟၟဲကဵုထဝ်ဟွံဂေါဝ်ဆာဲလေဝ်ကဵုဒှ်၊  သဒ္ဓါစေတနာတုပ်သၟဟ်သီုမြဟ်မြဴမှောဝ်ဇဴသ္ဍိုက်မၠိုက်ရှ်ေသှ်ရဴဂဴ ပူဇဴအာမာန်ရ။

*'''(ဣတပူဣတဗဝ်လေဝ်ဂး ။  အ္စာသၠပတ်မည် ကျာ်ဇၞော်အစွောံ)'''


ပ္ဍဲအရာရှ်ေသှ်ေရဴဂဴ ပူဇဴသၚ်လေတ် ၜိုန်ခမဳပုထုဇန် ညံၚ်ရဴခမဳသာမဏဳပိုဲညာတ်ဒၟံၚ်လၟုဟ်ဝွံ စဵုကဵုစိုပ်အရဳယသၚ် လျုၚ်ဏာစိုတ်မာန်တုဲ သီုကဵုမြဟ်မြဴမှောဝ်ဇဴသ္ဍိုက်မၠိုက်ရှ်ေသှ်ေရဴဂဴ ပူဇဴကဵုဒါန်မာန်ရ၊ စပ်ကဵုရတ်ပိတုဲ လမျီုဇကုလေဝ်သၠးမာန်ရ၊ ဣဝွံ − ဗီုရဲပညာဗုဒ္ဓဘာသာ သ္ဍိုက်မၠိုက်ရတ်ပိရောၚ် ။

*'''(ညာန်ပညာအာဂတပၠတြဴ ကော်ခဴစပညာဗုဒ္ဓဘာသာစၟတ်ရောၚ်)'''


#'''သဒ္ဓါဗုဒ္ဓဘာသာမ္ဂးဂှ်'''
ဒးကီုဗၠေတ်ကီု ခိုဟ်ကီုဟွံခိုဟ်ကီု (ပရေံကီု) ပါ်ပရံဟွံဒးရ၊ ညးဟီုခိုဟ်မ္ဂး ပတှ်ေညးတၞဟ်တုဲ သ္ပဗက်ရ၊ မွဲသာ်ပၠန်− မိမဇကုဒှ်ဒၟံၚ်ဗုဒ္ဓဘာသာတုဲ ဒ္ဂေတ်ဗက်အာပဝေဏဳမိမတုဲ  ဒှ်အာဗုဒ္ဓဘာသာရ၊ ပူဂဵုမဒှ်ဒၟံၚ်သဒ္ဓါဗုဒ္ဓဘာသာ ညံၚ်မဟီုကၠုၚ်တုဲဝွံဂှ် အခါကာလရှ်ေသှ်ေရဴဂဴ ပူဇဴရတ်ပိမ္ဂး စိုတ်သဒ္ဓါစေတနာဂွံစိုပ်အာကျာ်ဓဝ်သၚ် ဟွံလောဲသွာရ။


ရှ်ေသှ်ေရဴဂဴပူဇဴကျာ်မ္ဂး ဆၜိုတ်ကျာ်စေတဳကျာ်ပပဋိမာရုပ်ဇကုညာတ်ဒၟံၚ်လၟုဟ်ဝွံရ − ပ္တန်လဝ်စိုတ်မာန်၊  စဵုကဵုစိုပ်ကျာ်ဂမျိုၚ် မဍိုက်ပေၚ်ကဵုဂုဏ်ဒ္စိတ်သာ် မပ္တံကဵု “အရဟံ”ဂှ်  လျုၚ်ဏာစိုတ်ဟွံမာန်၊ ဆဂှ်ဟွံသေၚ်ဏီ၊ စေတဳ,  ကျာ်ပိဋိမာရုပ်  မၞုံကဵုထဝ်မဂေါဝ်ဆာဲတံဂှ် လျုၚ်သ္ဍိုက်ဂၠိုၚ်နူကဵုစေတဳကျာ်ပဋိမာရုပ်ဟၟဲကဵုထဝ်ဟွံဂေါဝ်ဆာဲတံဂှ်ရ၊  ဣဝွံ  ဗီုရဲသဒ္ဓါဗုဒ္ဓဘာသာ လျုၚ်သ္ဍိုက်ပ္ဍဲကျာ်ရောၚ်။


(ရန်ကဵုရဲသဒ္ဓါဗုဒ္ဓဘာသာ ကုသဵုဂွံဂၠိုၚ်တုဲ ပ္ဍဲဍုၚ်ကွာန်ဋ္ဌာန်ဒေသဇကု စေတဳညံၚ်ဂွံလံက်ထဝ်ပဋိမာရုပ် ညံၚ်ဂွံဂေါဝ်ဆာဲ − ညံၚ်ဂွံဆာဲဂေါဝ် ညးလ္ၚောဝ်ဂွံဂၠိုၚ်ဂှ်  ကၠေံစိုတ်လွဳအိုတ်ညိ) ။


ပူဂဵုသဒ္ဓါဗုဒ္ဓဘာသာတံဂှ် ပ္ဍဲအရာရှ်ေသှ်ရဴဂဴ ပူဇဴဓဝ်လေဝ် ဆၜိုတ်ဓမ္မစေတဳညာတ်ဒၟံၚ်လၟုဟ်၊ ဆၜိုတ်ဓဝ်အ္စာတံတွံဒၟံၚ်လၟုဟ်ဝွံရ − ပ္တန်လဝ်စိုတ်မာန်၊  စဵုကဵုစိုပ်ဓဝ်လောကုတ္တဵုမဂ်ဖဵုနိဗ္ဗာန်ဂှ် လျုၚ်ဏာစိုတ်ဟွံမာန်ရ။


ပ္ဍဲအရာရှ်ေသှ်ေရဴဂဴ ပူဇဴသၚ်လေဝ် ဆၜိုတ်ခမဳသာမဏဳ ညာတ်ဒၟံၚ်လၟုဟ်ဝွံရ− ပ္တန်လဝ်စိုတ်မာန်၊  စဵုကဵုစိုပ်ပူဂဵုအရဳ − သၚ်အရဳ − မဍိုက်ပေၚ်ကဵုဂုန်ဒ္စိတ်သာ် မပ္တံ “သုပ္ပဋိပန္နဂုန်”ဂှ် လျုၚ်ဏာစိုတ်ဟွံမာန်ရ၊ ဆဂှ်ဟွံသေၚ်ဏီ၊   ပ္ဍဲဂမဳသာမဏဳသၟတ်တံဂှ် ဓဝ်ဂါရဝဂှ်ေသှ်ေရဴဂဴလေဝ် အောန်အာရ၊ ဣဝွံ − ဗီုရဲသဒ္ဓါဗုဒ္ဓဘာသာ လျုၚ်သ္ဍိုက်ပ္ဍဲသၚ်ရောၚ်။


ပူဂဵုမဒှ်ဒၟံၚ်သဒ္ဓါဗုဒ္ဓဘာသာ အတိုၚ်မဟီုကၠုၚ်တုဲဝွံဂှ် ပ္ဍဲအရာမရှ်ေသှ်ေရဴဂဴပူဇဴရတ်ပိလေဝ် ဖဵုဂွံဇၞော်တုဲ ပြဲကွေံကွေံ ဟွံမိက်ဒှ်ရ၊ ဆၜိုတ်ထေက်တန်ကလိဂွံကီုရ၊ ဆၜိုတ်ဖဵုအောန်ဟွံသေၚ်ဏီ၊ လဆောဝ်ကွေတ်ဂတးကွေတ်မှာမိစ္ဆာဒိဋ္ဌိလေဝ် ဒှ်အာမာန်ရောၚ်။

*'''(သဒ္ဓါအာဂတပၠတြဴ ကော်ခဴစသဒ္ဓါဗုဒ္ဓဘာသာစၟတ်တုဲ ညာဏ်ကဵုသဒ္ဓါဒှ်ပြောဲဇွာအပၠိတ် စိုပ်လ္အိတ်ရောၚ်။)'''

==သရဏဂုန်သဳလဍုန်ဟွံဒးစှ်ေအပါယ်==
“ဗုဒ္ဓသရဏံဂစ္ဆာမိ” အဲပြာပ်အာသဳကၠဳခစကျာ်  “ဓမ္မံသရဏံဂစ္ဆာမိ” အဲပြာပ်အာသဳကၠဳခစဓဝ်၊ “သံဃံသရဏံဂစ္ဆာမိ”  အဲပြာပ်အာသဳကၠဳခစၚ်၊ ပြာပ်အာသဳကၠဳခစရတ်ပိကျာ်ဓဝ်သၚ်ဂှ်   “သရဏဂုန်” မ္ဂးယၟုရ၊ မၚ်မွဲထိၚ်ဒက်လဝ်ကာယပါၚ်ဂှ် “သဳလ”မ္ဂးယၟုရ၊ သဳမသုန်သီုဒ္စါံဒှ်တံ ဂွံမၚ်မွဲလဝ်တုဲ သရဏဂုန်သဳလဍုန်ကၠုၚ်ရ။  ပူဂဵုမၞုံကဵုသရဏဂုန်သဳလဍုၚ်ကၠုၚ်တံဂှ် ချိုတ်ဗၠးအပါယ်ပန်ရ။


အယာံမာတ်ဂွံပတှ်ေလျုၚ်ဇြုၚ်သ္ဍိုက်ကျာ်,   သ္ဍိုက်မၠိုက်ကျာ်  ပါ်ကန်စိုပ်သွဝ်တြၚ်အပါယ်ဒဝ်မာန်ဏီရ၊  ဍိုက်ပေၚ်ကဵုလျုၚ်ဇြုၚ်သ္ဍိုက ဟဂွံချဳဂရိုက်အာပ္ဍဲကျာ်,  ဍိုက်ပေၚ်ကဵုလျုၚ်ဇြုၚ်သ္ဍိုက်၊  ဟဂွံချဳဂရိုက်အာပ္ဍဲဓဝ်,   ဍိုက်ပေၚ်ကဵုကဵုလျုၚ်ဇြုၚ်သ္ဍိုက် ဟွံဂွံချဳဂရိုက်အာပ္ဍဲသၚ်သဒ္ဓါသတၚ်လဒပ်ဒၟံၚ်ပ္ဍဲစိုတ်ဇကုတုဲ သဳလလေဝ်ဍိုက်ပေၚ်ဒၟံၚ်ရ၊ ပူဂဵုအဇာဏံ ဂကူဏံဂှ်  တုပ်သၟဟ်ကဵုပူဂဵုသောတာပန် တန်တဴပ္ဍဲအရဳယမဂ်တုဲ ချိုတ်ဗၠးအပါယ်ရောၚ်။

*(တဝှ်ကျာ်တွံလဝ်ပ္ဍဲပြကိုဟ် မဟာဝဂ္ဂသံယုတ်သောတာပတ္တိသံယုတ်သရဏာနိဝဂ်ပဋ္ဌမသရဏာနိသက္ကသုတ်ကဵုဒုတအယသုတ်)

ပူဂဵုတံဏံဂှ် ဒှ်ဂကူဗုဒ္ဓဘာသာဇေတ်ဇေတ် ဟွံထောံကွေတကျာ်တုဲ ပတှ်ေဂလာန်ကျာ်ချိုတ်ချိုတ်ပၠိုတ်ပၠိုတ်ရ၊ လမျီုဗတ်ဒးအိုတ်အာကီုလေဝ် သဳလဟွံကဵုလီုရ၊ ဗတ်ရဒးဒုၚ်ဂစိုတ်ကီုလေဝ် ဟွံပလီုပလာ်ကွေတ်ဗုဒ္ဓဘာသာရ၊ သွက်ကွေတ်ဗုဒ္ဓဘာသာဇကုဂွံဇၞော်မောဝ်အာပ္ဍဲတွဵုရးဂၠးတိဂကူမည်ဂှ် ဟီုတွံကဵုဇြဟတ် ဗတိုက်ဖအောဝ်မာန်ဏီရ။


ဇကုလေဝ် လွဳပရာဂၠံၚ်ကွေတ်ဗုဒ္ဓဘာသာ ဂွံဂဵုလဟဵုဇၞော်မောဝ်တိုန်အာ,  ကောန်ဇာတ်ကလောပြဝါဇကုလေဝ် ကဵုလွဳပရာကွေတ်ဗုဒ္ဓဘာသာ ဂွံဂဵုလဟဵု ဗျာပ်တြးအာ သ္ပလွဳပရာသီုၜါလပါ်တုဲ “ထေရဝါဒ” တဝှ်ကျာ်တၠအရှန် စွံပ္တန်လဝ်သာသနာအဆက်အဆက် ညံၚ်ဂွိုအ်ကၠအာ ဂွိုအ်ကၠေံဗ္ဒန်စှ်ေအာဂှ် ဒှ်လျိုၚ်ဂကူရာမညပိုဲ ဇၞော်ဇၞော်ဇြိုၚ်ဇြိုၚ်ရ၊ ပရေၚ်အာဲတၟာဲမဗဳဇသာသနာလေဝ် ဆက်ဆေန်ကၠုၚ်နူဂကူမည်ကၠာအိုတ်ဂှ် လ္ပဝိုတ်ထောံညိ။


ဟိုတ်ဒှ်သာ်ဂှ်ရ − ရန်တၟံကဵုဂကူမည်ကောန်ဗၞိက်ၜါကောကဵုဒေံ တပူကဵုတဗဝ် က္ညနိမန်နၚ်ဓါတ်သော်ဂမျိုၚ်ဒ္စါံတၞုၚ် ဒုၚ်ဖျဴနၚ်ဗုဒ္ဓဘာသာ ဗစိုပ်တွဵုရးဂၠးတိမည်ဥက္ကလာပဇနးပိုဒ်ကၠာအိုတ်တုဲ ဂကူမည်ပိုဲဂှ် ဍိုက်ပေၚ်ကဵုယေန်သၞာၚ်ဗုဒ္ဓဘာသာ ဒှ်မံၚ်စရာဲကျာ်သြဳဂကူအလုံတွဵုရးဂၠးတိရာညိစိ မဒးချူခၞံလဝ် “ပြကိုဟ်စရာဲဗုဒ္ဓဘာသာ” ဗွဲတြးဝွံရောၚ်။


(ရန်တၟံကဵုဂကူမည် ဂကူဗုဒ္ဓဘာသာဇေတ်ဇေတ် ဒ္ဂေတ်ဗက်ဂၠံၚ်ဍာန်ကျာ်သဗ္ဗညု ဟွံလ္ၚုအာနူအိုက်ကၞာပဝေဏဳကၠာကၠာ ထိၚ်ဒက်မၚ်မွဲကၠုၚ် အလုံဍုၚ်အလုံရး အလုံဂၠးတိဇကုအဆက်အဆက် သှ်ေၜက်ဒၟံၚ်အာဲတၟာဲဂကူပြဲပြဲတုဲ ညံၚ်ဂွံဆက်ဆေန်အာစဵုကဵုကဝ်တူကဝ်တန်တေံဂှ် ယိုက်ဂၠေၚ်ကေတ်သီုစိုတ်သီုစရိုတ်အိုတ်ညိ) ။

==လၟေၚ်အစဳအဇန်ဗျန်အက္ခရ−(ဗျဉ်)==
'''ဂုဏ်ကျာ်''' ။    ပ္ဍဲအရာချူခၞံဗဒှ်လဝ်ပြကိုဟ်ဝွံ ဗီုဂွံသ္ပအာရီုကဵုရုပ်ကျာ်,   ဗီုဂွံသ္ပအာရီုကဵုလျးကျာ်ဂမၠိုၚ်,   ဗီုဂွံသ္ပအာရီုကဵုကျာ်မကွာ်ဒတဴဒှ်တံ ဂလိုၚ်လဵုမၞုံကဵုကရုဏာ မဟားဝဳရိယ ဗီုရေၚ်တၠုၚ်ဒုၚ်ဒဒိုက် သွက်ဒတုဲမြမောဝ်သတ္တံ အလုံမွဲအာယုက် ဟွံမွဲကဵုဇူဒီု ဗီုဂွံသ္ပအာရီုကဵုရုပ်ကျာ်,   ကျာ်စေတဳကျာ်ပဋိမာရုပ်တံဂှ်ရ၊ သွက်ဂွံလ္ၚောဝ်ကျာ်လေဝ် ဂုဏ်ကျာ်ဒ္စိတ်ကဵုအဓိပ္ပါယ်ဗွဲတြးလေဝ် သ္ဂောံဗှ်လ္ၚတ်ရ။  (လၟေၚ်ကတဵုဒှ်ကျာ်ဂှ် စၞောန်ထ္ၜးလဝ်ဗွဲတြးညိစွံလဝ်ပ္ဍဲကၞောတ်ပြကိုဟ်တေံရ) ။


'''ဂုဏ်ဓဝ်'''။   ပ္ဍဲအာရာချူလိက်ပါဠိကဵုအရထ ဂုဏ်ဓဝ်သီုကဵုအဓိပ္ပါယ် သၠဲသၠဲတြးတြး ထ္ၜးလဝ်ဝတ္ထုသုတ်ဇာတ်လေဝ်နွံဒၟံၚ်ရ၊ သဘာဝဂုဏ်ဓဝ်မ္ဂးဂှ် ဇကုထ္ၜောံကလၚ်ဟွံမွဲတုဲ ဗီုဂွံဒှ္ပူဇဴကဵုဒါန်ဓဝ် ဗီုဂွံဒှ်ဒကာဓဝ်လေဝ် ချူထ္ၜးလဝ်ရ၊ ဗီုကျာ်တြြပူဇဴဓဝ် သ္ပစၞးအ္စာလေဝ် နွံဒၟံၚ်ရ။


'''ဂုဏ်သၚ်''' ။   ပွံက်ဂုဏ်သၚ်ဂှ် အရထအဓိပ္ပါယ်ကဵုသက်သဳဝတ္ထုလေဝ် နွံဒၟံၚ်တုဲ ဂွံလျုၚ်ဖျုၚ်ဏာစိုတ် ကဵုစိုပ်ဂုဏ်သၚ်အရဳတံရ၊ ရန်တမံကဵုသအၚ်အရဳခၟဳပုထုဇန် မၞုံသဳလတုဲ ဗီုဂွံသ္ပကုသဵုကဵုဒါန်, ဂုဏ်သၚ်အရဳဂမၠိုၚ် ဂၠိုၚ်ဂၠၚ်လောန် စၞောန်ထ္ၜးဟွံအိုတ်ရ၊ ဗီုဂွံဗှ်ဗၞုဟ်ဂုဏ်သၚ် − သၚ်အရဳ, ခမဳအလုံမွဲသာသနာ ဂွံပါအာကီု သီုကဵုလဝ်ဓဝ်သတိရ။


သရဏဂုန်သဳလဍုန်။ သွက်ဂွံဒှ်ညးလုပ်ဗော်ဗုဒ္ဓဘာသာဂှ် ဒးဒ္ဂိုန်ဂိုၚ်ကေတ်သရဏဂုန်ပိရ၊ ပတှ်ေဂုဏ်ရတ်ပိ စုတိဗၠးအပါယ်ပန် ဂွံတန်တဴပ္ဍဲသုဂတိဘုံ မၞုံကဵုတသိုက်နာနာသာ်ရ၊ ညးမပြာပ်အာသဳကၠဳခစကျာ်ဓဝ်သၚ်ဂှ် ဒှ်ညးလုပ်ဗော်ဗုဒ္ဓဘာသာဇေတ်ဇေတ်တုဲ ဟွံထောံကၠေံကွေတ်ကျာ်ရ၊ သဳလဂမၠိုၚ်လေဝ် နွံဒၟံၚ်ပၠန်၊ ပူဂဵုအဇာဂကူဏံဂှ် တုပ်သၟဟ်ကဵုသောတာပန်ရ။


'''သဳလဂမၠိုၚ်''' ။ သဳမသုန်, သဳဒ္စါံ, သဳဒ္စိတ်, နဝၚ်္ဂဥပုဟ်, သဳစှ်, အာဇဳဝဋ္ဌမကသဳလ (သဳဒ္စါံ)ဒှ်တံ ဗီုဂွံမၚ်မွဲအာလေဝ် ချူထ္ၜးလဝ်ရ၊ ကဵုလဝ်ယၟု “သဳလနိဒ္ဒေသ” စၞောန်ထ္ၜးပရူသဳလဖဵုသဳလ, ဒုဟ်ဟွံမွဲကဵုသဵလ ချူလဝ်ပေၚ်ပေၚ်ကၠေတ်ကၠေတ်ရ၊ ဗီုသ္ဂုတ်သွာတ်ဒုဟ်ဍောတ်ဒုဟ်ဇၞော်ဒှ်တံ ချူခၞံလဝ်ဖအိုတ်ရ။


'''မပ္တံဒုစရိုတ်''' ။ ကြဴနူဂှ် ချူထ္ၜးလဝ်ပရူဒုစရိုတ်ဒ္ဂေတ်လၟုဟ် ယုတ်မာပပ်ပဳ ဒးချဳစှ်ေဂၠံၚ်အပါယ်ပန်ရ၊ ဇၟာပ်ဂကူရာမညဗုဒ္ဓဘာသာဂမၠိုၚ် သွက်ဂွံဂိုၚ်သမ္တီ ဒးချူထ္ၜးလဝ်ဗွဲခမၞောန်ကဵုဗွဲတြးရ၊ အယာံမာတ်ဂွံတီ ဒုစရိုတ်သုစရိုတ် ပုညကြိယာဝတ္ထုစှ်သာ်လေဝ် ချူထ္ၜးလဝ်ရ။


ကမ်, ဖဵုကမ် ။  ကမ် − ကံဂှ် ဂွံကဵုဂလောန်၊ ဖဵုကမ် − ဖဵုကံဂှ် ဂွံကဵုဖဵုလၟုဟ်ဂတရ၊ ဗီုဂွံဒှ် “ကမ္မဿကတညာဏ်”လေဝ် ချူထ္ၜးလဝ်ရ၊ ပတှ်ေကံသၟးလေဝ် ဟွံဂွံရ၊  (မူလကံ − ဖဵု − မက် − ဂုန် − ဂိုန် − တဵု − အဓိကဵုဒှ်တံရ)။

ကံညာဏ်ဝဳရိယ ။   ပိသာ်ဝွံ ဒးပါဗက်လၟိုန်ရ၊ ဂကူမည်ဗုဒ္ဓဘာသာဍာံ ဒးဒုၚ်တဲပေၚ်က္ဍိုပ်ကၠံရောၚ်၊ ဟိုတ်ဂှ်ရ − သွက်ဂွံတီဗွဲတၟေၚ်  “လၟေၚ်အစဳအဇန်ဗျဉ်အက္ခရ”ဂမၠိုၚ်တုဲ ဖျေံလဝ်ဗီုပြၚ်သာ်ဝွံရောၚ် ။

==ဥယျောဇနကထာလၚ်္ကာ − ၀− ဂိုဏ်==
၁ ။ လိက်မည် − မည်ကတ်၊ ဝတ်ပကဵုလီု၊ ရီုဗၚ်ပြဟ်ပြဟ် ။

လိက်မည် − မည်ဗှ်၊ ဒယှ်လုံဍုၚ်၊ ဂွံကၠုၚ်ထိုၚ်သး ။

လိက်မည် − မည်ကှ်ေ၊ ကၞေဟ်ဂွံပရဲ၊ တဲပကဵုသၠး ။

လိက်မည် − မည်တြး၊ ပြးအာရိုဟ်တ္ၚဲ၊ ညးအဲဂွံဗှ် ။


၂ ။ လိက်မည် − မညိယိုက်၊ မည်ဗၠိုက်ဟွံမွဲ၊ ညးအဲဂွံဆဵု ။

လိက်မည် − မည်ယဵု၊ မည်လဟဵုပြဟ်၊ မြဟ်လုံဍုၚ်ကွာန်။

လိက်မည် − မည်ရံၚ်၊ တုပ်ညံၚ်ရတ်မၞိက်၊ လိက်မည်−မည်ဆာန်။

လိက်မည် − မည်ရာန်၊ လုံကွာန်ဂိုတ်ဗှ်၊ ဒှ်ကျာ်သြဳမ္ၚဵု ။


၃ ။ လိက်မည် − မည်သၠုၚ်၊ ဍုၚ်မည်ဂွံမြဟ်၊ ဗှ်ညိလိက်မည် ။

ဂွံတီဝၚ်နန် − မည်ရဒးဂိုတ်၊ ပဝိုတ်အာဲတၟာဲ။

လိက်မည် − မည်ဖျဴ၊ အဲထဴဖအောဝ်၊ ကျောဝ်ရံၚ်ညိနာဲ။

လိက်မည် − မည်ဂၠာဲ၊ အာဲပိုဲတဴတက်၊ ကြက်ဗၠးလ္ၚုလ္ၚန်။


၄ ။ လိက်မည် − မည်ကြီု၊   မည်ဟီုထိုၚ်သး၊   မည်ကၠးဇပ်ဍပ်။

လိက်မည် − မည်ရပ်၊   ဒှ်ဂြပ်ပြဲပြဲ၊   ပ္ဍဲလိုက်လောက။

လိက်မည် − မည်ချူ၊   ပဇူလးလး၊   ဟွံဒးဟောံကျာ။

လိက်မည် − လိက်တၠ၊   ဆသှ်ေဂၠာဲနၚ်၊   မၚ်မွဲဂိုတ်ချပ်။


၅ ။ လိက်မည် − မည်လွဳ၊ မည်ညဳလုံကွာန်၊ မည်ဆာန်လိက်ပတ်။

လိက်မည် − မည်ကတ်၊ မည်သတ်ပေၚ်ဍုၚ်၊ မည်ဒုၚ်ယၟုဟေၚ်။

လိက်မည် − မည်ဆာဲ၊ မည်ဂၠာဲပကောံ၊ မည်ဟောံပထေၚ်။

လိက်မည် − မည်ဂၠေၚ်၊ မည်ဟေၚ်ဂွံပိုၚ်၊ မည်ဂၠိုၚ်ပြာကတ်။


၆ ။လိက်မည် − မည်တက်၊ မည်လက်ကိုတ်ဗှ်၊ မည်ဂှ်မံက်ကၠုၚ်။

လိက်မည် − မည်လျုၚ်၊ မည်သၠုၚ်တိုန်ပြဟ်၊  မည်ဒှ်မွဲဗော်။

လိက်မည် − မည်မၚ်၊ မည်နၚ်မည်ကေတ်၊ မည်ဇေတ်ပြာထော်။

လိက်မည် − မည်တော်၊ မည်ဇၞော်မောဝ်ဏး၊ မည်ပျးမုက်ဍုက်။


၇ ။လိက်မည် − မည်တဵု၊ မည်ဒးကဵုဝါဲ၊ မည်ဂၠာဲစုတ်ဍာ်။

လိက်မည်ကၠုတ်ပါ် − မည်ပြာ်ဂကူ၊ မည်လတူညး။

လိက်မည် − မည်ထိၚ်၊ မည်လဟိၚ်လုက်၊ မုက်မည်ဂွံယး။

လိက်မည်လုံညး၊ မည်ဂွံယးတၟး၊ မည်ကၠးဇဳသာ်။


၈ ။ လိက်မည် − မည်ကှ်ေ၊ မည်ရှ်ေသှ်ေမာန်၊ မည်ဆာန်ပူဇဴ။

လိက်မည်ရဴဂဴ၊ မည်လဴဟီုကဵု၊ မည်ဂွံဖဵုလၟုဟ်။

လိက်မည်ယွံသွံ၊ မည်ဂွံရတ်မၞိက်၊ လိက်မည်နွံၚုဟ်။

လိက်မည်ပက္ဍုဟ်၊  မည်လၟုဟ်ညးဟီု၊ သီုမည်တြုံဗြဴ။


၉ ။လိက်မည်ပိုဲဏး၊ ပျးမုက်ဂကူ၊ လတူဂၠးတိ။

လိက်မည်ဖျဴသ္ၚိ၊ ကလိဂွံဂုန်၊ ဆဵုဖျုန်ညာတ်ကြက်။

လိက်မည်ရာၚ်ဆာဲ၊ မည်ဂၠာဲဍုၚ်နန်၊ လိက်မည်တဴတက်။

မည်တံဟွံကၠက်၊ မည်ၜက်ဂၠိုၚ်ဟေၚ်၊ ဟွံသေၚ်ၜါပိ။


၁၀ ။ လိက်မည် − မည်ဂိုဟ်၊ ရိုဟ်ရိုဟ်စိုပ်ကၠုၚ်၊ ဒုၚ်တဲရှ်ေသှ်ေ။

လိက်မည်အဲကှ်ေ၊ စှ်ေစိုတ်တုဲဗှ်၊ တီရှ်အိုတ်သီု။

ပိဋကတ်ပိ၊ ပါဠိကျာ်ဂှ်၊ ဒှ်ရတ်ညးဟီု။

ရာန်ပူဇဴကီု၊  အိုတ်သီုညးအဲ၊ ရိုဟ်တ္ၚဲကတ်ဖျေံ။


၁၁ ။ ယွံကလောမည်၊ နန်ထဝ်စိုပ်တိ၊ သ္ၚိမည်ရောမွဲ။

အိုတ်သီုညးအဲ၊ ရိုဟ်တ္ၚဲဂိုတ်လွဳ၊ ချဳဂရာၚ်ညိ။

ဘဝဍိက်ပါဲ၊ ဘဝနာဲတၠ၊ ပကဵုခြာဂၠိ။

ဍုၚ်မတိမိ။ ညိဓဝ်လ္ပဝိုတ်၊ ဂိုတ်မှတ်ဂၠာဲနဲ။


၁၂ ။ ယွံကလောမည်၊ ဆီနန်စိုတ်တၠ၊ ပကဵုဂွံဗျဟ်။

ဇၟာပ်ဘဝဒှ်၊ မည်ဂှ်ပၠန်ဟေၚ်၊ ကလေၚ်ၜံၚ်ပိုဲ။

ဂကူယဲပၞီ၊ ဆီပလုပ်ပြီု၊ အိုသီုနာဲဟိုဲ။

မည်ဂကူပိုဲ၊ ဟိုဲဇာတိပြဲ၊ ပ္ဍဲလိုက်ကဵုဒှ်။


၁၃ ။ ယွံကလောမည်၊ ဆီုနန်ကဵုဇေတ်၊ ခေတ်လီုပြံၚ်ပြံၚ်။

ဂိုဟ်အှော်ယာဲၜံၚ်၊ ရံၚ်မုက်မိမ၊ ဘဝပြဲအိုတ်။

မည်ကဵုမည်ဟုဲ၊ ဗက်အုဲပသ၊ ပဒးပၠောပ်စိုတ်။

ဆာန်ဗၠေတ်ကၠက်အိုတ်၊ ဂျိုၚ်−ချိုတ်ညးဂး၊ ဒးရုဲဒးပံၚ်။


၁၄ ။ ယွံကလောမည်၊ ဆီနန်စိုတ်ဨ၊ ကဝ်ပြေညိဟာ။

ချပ်နပညာ၊ ညာတ်အာဂတ၊ ၜါပကဵုပြး။

ဝၚ်ဂကူပိုဲ၊ ဟိုဲမည်ခပ်သီ၊ ကဵုတီညိဏး။

ပပါဲဒကး၊ ထ္ၜးအစောံဂံၚ်၊  ညံၚ်စိုပ်ဒးအာ။


၁၅ ။ ယွံဂကူမည်၊ ချပ်ဂၞန်ညဳညဳ၊  ဒးလွဳစိုတ်နာဲ။

တၚ်နွံဗက်ဂၠာဲ၊ ညာတ်အဲာတိဍာ်၊ လီုလာ်ပ္ဍဲခေတ်။

ဍုၚ်ပိုဲရးပိုဲ၊ ဟိုဲကလောတံ၊ တ္ၚဲဏံဒးကေတ်။

ဆီမည်ကဵုဇေတ်၊ ခေတ်လဵုပြံၚ်ပြံၚ်၊ ညံၚ်ကောန်မွဲယာဲ။


၁၆ ။ ယွံဂကူမည်၊ ချပ်ဂၞန်ပြဟ်ပြဟ်၊ ကဵုသၟဟ်ဗိုန်ဂၠိ။

ဍုၚ်ရးအာဲမိ၊ ဝါဒိတံတဲ၊ နွံပ္ဍဲပိုဲဟေၚ်။

ဍေံဗတိုက်ပၠံၚ်၊ စံၚ်ဂစိုတ်ပိုဲ၊ ဟိုဲမည်ဆီဍေၚ်။

နွံပ္ဍဲဝၚ်ဟေၚ်၊ ပြေၚ်ကလောန်ဖန်၊ ပၠန်တဲအိုတ်ညိ။

==ပြကိုဟ်စရာဲဗုဒ္ဓဘာသာ==
'''နမောတဿ  ဘဂဝတော  အရဟတော  သမ္မာ သမ္ဗုဒ္ဓဿ'''

#'''ဗီုဂွံသ္ပအာရီုကဵုရပ်ကျာ်'''
'''ပစ္ဆိမံဖလဒါနေန၊ ဗဟုံပစိတပါရမဳ ။

'''ယဿဝေသံသုမာပေန္တိ၊  ကေနာပိအသမံသမံ''' ။

ဗဟုံ၊  ဗွဲ − မဂၠိုၚ်လောန် ဖျေံဂၞန်ရိုဟ်တၟော် တော်လၟိဟ်ဟွံလောဲ ဟၟဲကဵုသၞာံပွိုၚ်ဂလိုၚ်တေံဂလိုၚ်ဏံ ဟွံပၠံစၟဳစၟတ် ဟွံတီဗၞတ်တွဵု။  ပစိတပါရမဳ၊ ၚ် − ပါရမဳဂမၠိုၚ် ဂၠိုၚ်ဂၠၚ်ဆန်ၜန် ပတန်စွံလဝ်နူပန်အသၚ်ဃဲ ပရဲမွဲမှာလက်ကဝ် (မဟာလက်ကဝ်)တေံ။ ပစ္ဆိမံၚ်ဖလဒါနေန၊  န− မကဵုဖဵုပ္ဍဲကဵုလ္အိတ်ဘဝခန္ဓဇကု ဟၟဲသတြုသံသာ ဟွံဒးအာကတဵုဒှ်။  ယဿဘဝဂတော၊ ယြဴ− ဒဒက်တဴကဵုကျာ်တြဲ ပြဲဗွဲဝိသေသ ဂွံပတၠပိုည်တြဴပြကာ ။


ဝေသံ၊ န်− အယောၚ်အလာအရာအိုတ်သီု ဗီုပြၚ်ဒးသၞောတ် မုက်မတ်ဇိုၚ်တဲအဝဲဇကုဒှ်တံ။  ကေနပိ၊ ကေုာံသၟိၚ်မၞိဟ်ဒေဝတဴ ဗြမှဴအိန်ဗြီုသၟိၚ်ယီုတၠဣဒ္ဓိ ဗၠိုပ်တိဗပါ်အမှဲညးတဲလဵုမွဲကီုလေဝ်။ အသမံ၊ ၚ် − ဟဂွံတုပ်သၟဟ်ချူဗဒှ်ၜတ်ကၞာတ် ဂ္ညိဂ္ညါတ်လဝ်နကဵုလက်သဏ်ဖၞော်သၟတ်တၞဟ်တၞဟ်သာ် လပါ်ပါဲပုၚ်ဂှ်ဒှ်တုဲ။  သမံ၊ ဗွဲ− မတုပ်သၟဟ်ဇကု ညံၚ်ဂွံဒှ်အာပမာထဝ်ထ္ၜောံ ကောံကလောံရေၚ်ဗျိၚ် သိၚ်္ဂနိက်ဖမ္ဗူနတ်ဂွံဒးကဵုမတ်ညးသ္အာၚ်။  သုမာပေန္တိ၊ ပ္ဍံ− နိမိတ်ဗဒှ်ကဵုဖဵုလွဳ စိုပ်ကၞောတ်မုက်မတ်ဂဵုဒၟံၚ် ညံၚ်လျးတ္ၚဲအာဒိ သီုလျးဂိတုသက္ကုဒိုဟ်တၟးပျးဏာတ္ကံပန် တ္ၜန်တ္ၜောဲလောန်ကာဲ ရာၚ်ဆာဲအိုတ်ကွေံရောၚ်သွံ ။


#'''သွက်ဂွံတီအဓိပ္ပါယ်'''
ပါရမဳကျာ်မ္ဂးဂှ် − နွံဂလိုၚ်တေဴရနွံဂလိုၚ်ဏံရ  ပွမဖျေံပြေၚ်ဂၞန် ရိုဟ်တၟော်ညံၚ်ရဴတော်လၟိဟ်ဟွံမာန် ၜတ်ကၞာတ်ဟွံမာန်ဂှ်ကီု ဆန်ၜန်ပ္တံလဝ်ဂၠိုၚ်ဂၠၚ်တဴဗွဲမလောန်ရ၊ ကုသဵုပါရမဳဂကောံသတ္တံ မၞုံဒၟံၚ်ပ္ဍဲဂၠးတိစက္ကဝါဏံဂှ် ပံၚ်ပကောံသၟဟ်ဒှ်သ္ပမွဲတုဲ ပၟဝ်ဂလိုၚ်ပ္တိုန်ကဵုကၠံဆ (လ္ၚီဆ) ကဵုဒှ်ကၠာရ၊ ပြိုၚ်ပ္ကာန်ၜတ်ကၞာတ်ကဵုကုသဵုပါရမဳကျာ်မွဲဇကုမ္ဂး၊  ကုသဵုပါရမဳကျာ်ဂှ်လေဝ်  ဂၠိုၚ်ဂၠၚ်တဴဗွဲမလောန်ရ၊ ပြိုၚ်ပ္ကာန်ၜတ်ကၞာတ်ဟွံမာန် မမိက်သ္ဂးရ။


ဒဒှ်ရကုသဵုပါရမဳကျာ် ပြိုၚ်ပ္ကာန်ၜတ်ကၞာတ်ဟွံမာန်ဂှ်လေဝ် တွံစွံပ္တန်လဝ်ပ္ဍဲပြကိုဟ်ဂမၠိုၚ် မဂၠိုၚ်ဂၠၚ်ရ၊ ပါရမဳသ္ဂောံဂၠိုၚ်ဂလိုၚ်ဂှ်ဂှ် လုကဴပွိုၚ်ပန်အသၚ်ဃဲကဵုပရဲမွဲမဟာလက်ကဝ် ဗဝ်ဂအုံဟေန်ဆာဲ ဂၠာဲပကောံပကေဝ်နၚ်တုဲ  ဟိုတ်နူမကလိဂွံနၚ်လဝ်ဂှ်ရ ပါရမဳနွံဂလိုၚ်တေံရ နွံဂလိုၚ်ဏံရဂှ် ရိုဟ်လၟိဟ်ဖျေံဂၞန်စၞောန်ထ္ၜးအိုတ်တး,  အိုတ်အးဟွံမာန်ရောၚ်။


#'''ဗီုတော်အသၚ်ဃဲ''' 
သ္ပတံနူကဵုကဝ်တန်တုဲ  စဵုကဵုလီုဂှ် “မွဲကဝ် − မွဲကဝ်”ညးမကော်ခဴစရ၊  မရာဲသာဲဓတ်, မရာဲဗ္တာၚ်တံဂှ် ကိုဟ်ဆာဲပြိုက်စုတ်အပ္ဍဲရုၚ်ကြိုၚ်အပေါတ် မၞုံဇမၠိၚ်အနာံမွဲယောဇနာ−ဂှ်တုဲ ပေၚ်ကၠံသၞာံမ္ဂး၊  ၜိုတ်ဂိုၚ်ကပှ်ကၠဟ်ပ္တိတ်မွဲမ၊ နနဲသာ်ဏံ ၜိုန်မရာဲဍောတ်သွတ်ဂမၠိုၚ်အိုတ်အာကီုလေဝ်  မွဲကဝ်ဟွံအိုတ်မွဲကဝ်ဟွံပေၚ်ဏီဂှ် တွံလဝ်ပ္ဍဲပြကိုဟ်တံဂှ်ရ။


ကဝ်လံလဂၠိၚ်သ္ၚောဲ ဟၟဲကဵုလၟိဟ်ဂၞန်စၞောန်ထ္ၜးရိုဟ်တၟော် တော်ပိုၚ်ခြာဟွံမာန် ဂၠိုၚ်ဂၠၚ်တဴဗွဲမလောန်ဂှ် “အသၚ်ဃဲ” ညးမကော်ခဴစရ၊ နနဲသာ်ဏံ ရိုဟ်လၟိဟ်ဟွံမာန်တုဲ အကြာကျာ်မွဲဇကုကဵုမွဲဇကုဂှ်  ဒးစၟတ်သမ္တီလဝ် နကဵုအသၚ်ဃဲပန်ဝါစိ  “ပန်အသၚ်ဃဲ” မဒးသ္ဂးရောၚ်၊ ဟိုတ်ဂှ်ရ − ပန်အသၚ်ဃဲကဵုပရဲမွဲမှာလက်ကဝ် − မဟာလက်ကဝ်ဂှ်လေဝ် ကျာ်မွဲဇကုကဵုမွဲဇကုဂှ် ဒှ်အခိၚ်ဗပေၚ်ပါရမဳ ပါရမဳဍိုက်ပေၚ်ပြဟ်ပြေဟ်အိုတ်ရောၚ်။


ကျာ်လ္ၚဵု,  တြုံဗောဓိသတ်လၟောဝ်ကျာ်လ္ၚဵုတံဂှ် ဒးဗပေၚ်ပါရမဳပ္တံပါရမဳဒ္စါံအသၚ်ဃဲကဵုပရဲမွဲမဟာလက်ကဝ်လေဝ်နွံ၊ စှ်တြဴအသၚ်ဃဲကဵုပရဲမွဲမဟာလက်ကဝ်လေဝ်နွံ၊  ဒးဆန်ၜန်ပ္တံပါရမဳလံလဂၠိၚ်သ္ၚောဲဗွဲမလောန်တုဲ ဂွံကတဵုဒှ်ကျာ်မာန်ရ၊ ပါရမဳဗောဓိသတ်ပိုဲ ပကောံပကေဝ်ဟေန်ဆာဲဂၠာဲပကောံဂွံနၚ်လဝ် လုကဴပွိုၚ်ပန်အသၚ်ဃဲကဵုပရဲမွဲမဟာလက်ကဝ်ဂှ် ၜိုန်ရဂၠိုၚ်ရိုဟ်လၟိဟ်ဟွံမာန်ကီုလေဝ် ဟွံဂွံအခေါၚ်ကဵုဖဵုဟွံစိုပ်အလန်ကဵုဖဵုဏီရ။


စိုတ်မွဲတ္ၚဲမ္ဂး  မဒးကဵုဖဵုဗွဲစၟတ်ရောၚ်ဂှ် ညးတၠပါရမဳ ပၠောပ်လဝ်စိုတ် ကၟောန်လဝ်ပ္ဍဲစိုတ်တုဲ မၚ်စၟဳဒၟံၚ်ရ၊  ဃောမမၚ်စၟဳဒၟံၚ်ဂှ် ကောန်သၟိၚ်သိဒ္ဓတ္တကုမာ (ကောန်သၟိၚ်သိဒ္ဓတ်−သိဓတ်)၊ ကာလအာစိုပ်ဘဝကတဵုဒှ်ကျာ်ဟံၚ်ပြာ်သတ်ဝွံ  ပ္ဍဲအရာပြဝကေၚ်ကာ ဆေၚ်ဆက် − ဆေၚ်စပ်ကဵုခန္ဓကာယရူပလက္ခဏဒှ်တံ သွက်ဂွံထပ်ကဵုဖဵုမွဲအလန်ပၠန်ညိညဟွံမွဲတုဲ ဒှ်အခိၚ်မကဵုဖဵုဇၞော်အိုတ် ဒှ်အခိၚ်မကဵုဖဵုလက်ကရဴကဴတဲအိုတ်ရောၚ်။ −−−

*'''( မွဲယောဇနာဂှ် မၞုံဇမ္ၚောဲ − ၁၂ − တိုၚ်ကဵ  ၅ −ဖါရောၚ်၊  လျိုဟ်တုပ်ရ)''' 

−−−ဟိုတ်ဂှ်ရ − ပါရမဳတံဂှ် နိမိတ်ဗဒှ်ကဵုမုက္ခဝါကျာ်တြဲ ဟၟဲကဵုပ္တောံၜတ် ပြာကတ်ဂေါဝ်ဆာဲညံၚ်ဂွံမၞုံကဵုစရာဲကျာ်သြဳကီု၊  အဝဲဇိုၚ်တဲ ညံၚ်ဂွံဍိုန်ဍောတ်ကလိတ်ကလောတ်ဒးရးကီု၊  ဇကုကဵုသၠုၚ်ဒတဴ ညံၚ်ဂွံပေၚ်ဖ္ဍိုက်ကြိုက်တန် ဒးရးကီု၊  ဇကုကျာ်တြဲ အလုံအိုတ်သီုဝွံ  ပ္ဍဲဒၞာဲဗီုပြၚ်အယောၚ်အလာသဏ္ဌာန်ဂှ်ဂှ်  သၟဟ်ကဵုတၠပါရမဳတုဲ ဗဵုလ္ၚောဝ်ကျောဝ်မၠာ်ဆာဲကွေံကွေံရ၊ အလုံသဏ္ဌာန်ရူပကာယဂှ်ဂှ် တုပ်သၟဟ်ညံၚ်ရဴဂလာန်အကြီု ဟီုဂးစ “မတက်ပ္ဍဵုလဝ်တဆိပ်ကြာ တြုံပရဲပြဲဗွဲတၟေၚ်” ရ။


အလုံရူပကာယအိုတ်သီုဂှ်  ပစၟတ်သမ္တီလဝ် နကဵုလက်သဏ်ဇၞော်ပိစှော်ၜါ လက်သဏ်သၟတ်ဒ္စါံစှော် ဍိုက်ပေၚ်ကဵုစၠးစရာဲသပ္ပါဲဒးရး ဒးကဵုမတ်ညးအလုံအိုတ်သီုတုဲ သၟိၚ်မၞိဟ်ဒေဝတဴ ဗြမှဴအိန်ဗြီုသၟိၚ်ယီု တၠဣဒ္ဓိဗၠိုပ်တိဗပါ်အမှဲ ညးတဲလဵုမွဲလေဝ် (သတ်ဂကူလဵုမွဲလေဝ်) သွက်ဂွံပ္တဝ်ပ္တောံ စွံလံၚ်ပြိုၚ်ပ္ကာန် ၜတ်ကၞာတ်ဟွံမာန်ရ၊ ပါရမဳဂမၠိုၚ်တံဂှ် အလုံဇကုကာယကျာ်မွဲ ညံၚ်ဂွံတုပ်ကဵုဗီုနဲထဝ်ထ္ၜောံထဝ်လောံ ထဝ်သိၚ်္ဂနိက် ဇမ္ဗူနတ် ညံၚ်ဂွံလုပ်ကဵုမတ်ညးသ္အာၚ် ယေန်သၞာၚ်ကျာ်သြဳလေဝ် ညံၚ်ဂွံဒျ်တုပ်သၟဟ်ကဵုကောန်သၟိၚ်သာကျဝၚ်ဂှ် နိမိတ်ဗဒှ်ကဵုဖအိုတ်ရ။


ပ္ဍဲအရာနိမိတ်ဗဒှ်ကဵုဗီုဂှ်ဂှ် ပါရမဳဂမၠိုၚ် ညးတသိုၚ်ကဵုဖဵု,  အဲတသိုၚ်ကဵုဖဵု ပၠံၚ်ကဵုဖဵုကေုာံရေၚ်သ္ကံတုဲ ပ္ဍဲကာလကဵုဖဵုနိမိတ်ဗဒှ်ကဵုပေၚ်ပေၚ်စုံစုံ ရုံရုံဂပ်ဂပ်ဂှ်လေဝ် တၟေၚ်တၟေၚ်တၟဟ်တၟဟ်  ကတဵုဒှ်တိုန်ပ္ဍဲလိုက်ဏံရ၊ ဟိုတ်နူတၟေၚ်တၟဟ်ကတဵုဒှ်တန်ပ္ဍဲလိုက်လောကဏံရ၊ ဗဵုလ္ၚောဝ်အယောၚ်အလာဗီုပြၚ် ဂဝုဲကဝါ် ရုပ်သာ်ကျာ်တြဲ ဟွံဖဲလးလး ဟွံပေၚ်တရိုပ်ကဵုစိုတ်လးလးရ။


အလုံရူပကာယျကျာ်တြဲပိုဲဂှ် မၞုံကဵုစရာဲကျာ်သြဳ ရာၚ်ဆာဲယးတၟး ညံၚ်ရဴပယျးလျးတ္ၚဲဂိတု မတၟးအာအလုံဒိုဟ်မွဲကီု သီုကဵုတ္ကံပန် ဂဵုလဟဵုတ္ၜန်တ္ၜောဲဒၟံၚ်ရ၊ ရုပ်သာ်ကျာ်တြဲပိုဲ မၞုံကဵုစၠးစရာဲဆာဲလ္တူဆာဲ ဂေါဝ်လ္တူဂေါဝ် ဗဵုလ္ၚောဝ်ဟွံဖဲ ရဲဂကူဗုဒ္ဓဘာသာတံ လျုၚ်သ္ဍိုက်ကွေံကွေံရ၊ ညံၚ်ရဴမၞုံဒၟံၚ်ဇရေၚ်ကျာ်သဗ္ဗညုကီု သီုကဵုဟဂွံကလၚ်ပၚ်မှိၚ်ဓဝ်ကျာ်ဏီဂှ် ဒးကၠုၚ်ကတဵုဒှ်မၞိဟ်ပ္ဍဲဂကူဗုဒ္ဓဘာသာလၟုဟ် ဒုဟ်ဇကုဇကုခၞံ ကံဇကုဍေံကဵုဖဵု ကံကုသဵုဇကုဍိုန်လျပရေံကွေံကွေံရောၚ်သွံဂှ် ဒးဗျိဇကုဇကုရ။


ဆဂးဂှ်   ညံၚ်သ္ဂောံကတဵုဒှ်မၞိဟ်လုပ်လၟိဟ်ဂကူဗုဒ္ဓဘာသာ ဂွံဏာမတ်ကတောဝ် သွက်ဂွံဗဵုလ္ၚောဝ်ကျာ်တြဲအရိယျမေတ္တေယျဂတာပ်ဂှ် နူလၟုဟ် မ္ၚုဟ်လဝ်သဒ္ဓါစေတနာ ဂၠံၚ်ဖါစိုတ်အးအးတၟးတၟးတၟိတၟိ စွံသတိကဵုဇၞော်တုဲ ပ္တိတ်ဇြဟတ်ထတ်ထတ်စောံစောံအိုတ်ညိ၊  နကဵုအစဳအရေၚ်လၟေၚ်မဟီုကၠုၚ်တုဲဝွံ ဒဒှ်ရရုပ်သာ်ကျာ်တြဲပိုဲ ပ္တောံၜတ်ပြိုၚ်ပ္ကာန်ဟွံမာန် အံသဝ်အိုတ်ဟွံမာန်ဂှ် ပၠောပ်စွံလဝ်ပ္ဍဲဂမြၚ်ညာန်ဇကုညိ၊   ဗၞတ်ဂွံအခိၚ် ကၠာသၟိၚ်ဂစိုတ်ဟွံကၠုၚ်ကော်ကၠာ  ဒဒိုက်ဇၞော်ဟွံကၠုၚ်စိုပ်ဂှ် ဗှ်ဗၞုဟ်သ္ပအာရီုကဵုဗီုရုပ်သာ်ကျာ်တြဲပိုဲအိုတ်ညိ။

*'''(မည်ပိုဲကော်ဒၟံၚ်ဂှ် ကျာ်အရဳယျ − လ္ၚဵုဂှ် အရဳယျမေတ္တဲယျ)'''

==ဗီုဂွံသ္ပအာရီုကဵုလျးကျာ်ဂမၠိုၚ်==
'''နဳလာယောနဳလဋ္ဌာနမှာ၊  ပဳတော,  ဒါတာစလောဟိတာ ။

'''တမှာတမှာစမဥ္ဇိဋ္ဌာ၊  နိက္ခမိံသုပဘဿရာ ။''''''

ယဿဘဂဝတော၊  ယြဴ − ဒဒက်တဴကဵုကျာ်တြဲ ပြဲဗွဲတၟေၚ်ဝိသေသ ဂွံပတၠပိုည်တြဴပြကာ။  နဳလဋ္ဌာနမှာ၊  နူ − ဒၞာဲသာ်လမ္စံက် ညိဟွံဍံက်စောန်ဖျောန်လဝ်ဟွံသေၚ် သော်ကၞေၚ်မတ်သော်က္ဍိုပ် စိုပ်ခၟိပ်ပုၚ်မုၚ်ဒှ်ကၠုၚ်သာ်ဒမျိုၚ် ပြိုၚ်တိတ်နူအဝယ်ဇကုဇကု။  နဳလာယော၊ ၚ် − လျးသာ်လမ္စံက် ဟွံပြံက်ဟွံဍာပ် အာကိုပ်ကၠာတၟးဒၟံၚ်ညံၚ်ရဴပ္ကဴဥပ္ပိုလ် လစ္စံက်ပ္ကဴယန်ဂမၠိုၚ်။  နိက္ခမိံသု၊ စိုန်− တိတ်ကၠုၚ်ညဳညဳဖျဳဖျဳဖျဴဖျဴ ဂဵုတဴစၠးစရာဲဂေါဝ်ဆာဲဒှ်လျုၚ် ပါဲပုၚ်ပူရေတ် ဂြိပ်(ဒြေပ်)ဂေတ်ပွဳပွူဋ္ဌာန်လ္တူဂေါဝ်ဆာဲ ဒၞာဲသာ်လမ္စံက်သ္အးတၟးတိတ်အိုတ်ရမိဂ္ဂး ။


ပဳတဋ္ဌာနမှာ ၊ နူ− ဒၞာဲသာ်ထဝ်ဂးလဝ်ဇကု,  ကောန်မတ်ထဝ်ထမၞောတ် ဂေတ်ဗိုၚ်ပြိုၚ်တိတ်နူအဝယ်ဇကုဇကု။   ပဳတာစ၊ ၚ်−  လျးသာ်ထဝ်ဂးလဝ်သာ်ဗိုဟ်သၞဴဖက်ကြက်ထဝ်သိၚ်္ဂနိက် သၟိၚ်ဂးပ္ကဴထဝ်ဂမၠိုၚ်ကီုလေဝ်။    နိက္ခမိံသု၊  စိုန်−  တိတ်ကၠုၚ်ညဳညဳဖျဳဖျဳဖျဴဖျဴ ဂဵုတဴစၠးစရာဂေါဝ်ဆာဲဒှ်လျုၚ် ပါဲပုၚ်ပူရေတ် ဂြိပ်ဂေတ်ပွဳပွူ  ဋ္ဌာန်လ္တူဂေါဝ်ဆာဲ ဒၞာဲသာ်ထဝ်သ္အး  တၟးတိတ်အိုတ်ရမိဂ္ဂး ။


သြဒါတဋ္ဌနမှာ၊  နူ− ဒၞာဲသာ်သြန်ဂးပၠန်  သာ်ဗ္တာၚ်ၜတ်ဗျာၚ်ၚေက်,   ဇုတ်ဟီုခုတ်မတ်ဇြုၚ်ဒှ်ကၠုၚ်သာ်ဗု  ဇြုၚ်ဂွုၜတ်သဴ ညံၚ်ပ္ကဴဒလုံဂြိပ် ဒတုံဂေတ်ဗိုၚ် ပြိုၚ်တိတ်နူအဝယ်ဇကုဇကု။   သြဒါတာစ၊ ၚ်−  လျးသာ်သြန် ဗုပၠန်ၜတ်သ္အး  တၟးညံၚ်ဂိတုသာ်ကၠု ဟွံသၞဴတုပ်ပ္ကဴသြန်ဂမၠိုၚ်ကီုလေဝ်။  (ပ္ကဴသန်) 


နိက္ခမိံသု ၊  စိုန်− တိတ်ကၠုၚ်ညဳညဳ ဖျဳဖျဳဖျဴဖျဴ  ဂဵုတဴစၠးစရာဲ ဂေါဝ်ဆာဲဒှ်လျုၚ် ပါဲပုၚ်ပူရေတ် ဂြိပ်ဂေတ်ပွဳပွူ  ဋ္ဌာန်လ္တူဂေါဝ်ဆာဲ ဒၞာဲသာ်သြန်သ္အး  တၟးတိတ်အိုတ်ရမိဂ္ဂး ။


လောဟိတဋ္ဌာနမှာ၊  နူ− ဒၞာဲသာ်ဗ္ကေတ်ကၠိၚေတ်ဟွံဍုန်ဖျုန်, ဆီ,  သၟန်ပါၚ်ဇာၚ်ၚု ဍာဲဗ္ကေတ်ဟွံလေတ်ဖျောန်လဝ် အံသဝ်လေဝ်ဂၠိုၚ် ပြိုၚ်တိတ်နူအဝယ်ဇကုဇကု။  လောဟိတာစ၊ ၚ်− လျးသာ်ဗ္ကေတ်သာ်ဍာဲ  ဂေါဝ်ဆာဲလျုၚ်ဒၟံၚ် ညံၚ်ပ္ကဴချီုဍာ် သာ်ဗၠဲဂွါ ဥပ္ပိုလ်နွံကဵုသာ်ဗ္ကေတ် သာ်ဆီဂမၠိုၚ်ကီုလေဝ်။   နိက္ခမိံသု၊ စိုန်−  တိတ်ကၠုၚ်ညဳညဳ ဖျဳဖျဳဖျဴဖျဴ ဂဵုတဴစၠးစရာဲဂေါတ်ဆာဲဒှ်လျုၚ် ပါဲပုၚ်ပူရေတ် ဂြိပ်ဂေတ် ပွဳပွူဋ္ဌာန်လ္တူ ဂေါဝ်ဆာဲ  ဒၞာဲသာ်ပဍီု, သာ်ဗ္ကေတ်ၜတ်သ္အးတၟးတိတ်အိုတ်ရမိဂ္ဂး ။ 


တမှာတမှာ၊ နူ−  ဂတာဇိုၚ်ဂတာတဲ, သၞေံဇိုၚ်သၞေံတြ အဝဲလဵုဟွံသှ်ေ လစှ်ေဇကုဂှ်ဂှ်။  ပဥ္ဇိဋ္ဌာစ၊ ၚ်−  လျးသာ်ဗ္ကေတ်ဟေံဟေံရဴသၞေံဇိုၚ်ၜါ  သာ်တာဍုဟ်ဍုဟ်ကြံၚ်ကြံၚ် ညံၚ်သာ်ပဍီု,  သာ်တ္ၚေက်,  သာ်မတ်ကကြၚ်ဂမၠိုၚ်ကီုလေဝ်။   နိက္ခမိံသု၊  စိုန်−  တိတ်ကၠုၚ်ညဳညဳ ဖျဳဖျဳဖျဴဖျဴ ဂဵုတဴစၠးစရာဲဂေါဝ်ဆာဲ ဒှ်လျုၚ်ပါဲပုၚ်ပူရေတ်ဂြိပ်ဂေတ် ပွဳပွူဋ္ဌာန်လ္တူ ဂေါဝ်ဆာဲဒၞာဲသာ်ပဍီု, သာ်ဗ္ကေတ်ၜတ်သ္အးတၟးတိတ်အိုတ်ရမိဂ္ဂး ။


ပဘဿရာစ၊ ၚ်− လျးမသုန်သၞဴ−  ကၠာသာ်လမ္စံက်,   ကြဴသာ်တ္ၚေက်,  သာ်ဗ္ကေတ်ၜတ်ပၠန် တ္ၜန်တ္ၜောဲသံၚ်ဗြံၚ် တုပ်ညံၚ်ဆေဝ်ပလေဝ်ဇုက်လလဳ ဖျဳဖျဳဖျဴဖျဴ တၟးတဴပြဟ်ပြေဟ်ဂမၠိုၚ်ကီုလေဝ်။   နိက္ခမိံသု၊  စိုန်−  တိတ်ကၠုၚ်ညဳညဳ ဖျဳဖျဳဖျဴဖျဴ ဂဵုတဴစၠးစရာဲ ဂေါဝ်ဆာဲဒှ်လျုၚ် ပါဲပုၚ်ပူရေတ် ဂြိပ်(ဒြေပ်)ဂေတ်ပွဳပွူ  ဋ္ဌာန်လ္တူဂေါဝ်ဆာဲ အလုံဒၞာဲအိုတ်သ္အး တၟးတိတ်အိုတ်ရမိဂ္ဂး ။


#'''(သွက်ဂွံတီအဓိပ္ပါယ်)'''
(၁) လျးသာ်နဳလ။  သော်က္ဍိုပ်သော်ခၟိပ် သော်ပုၚ်မုၚ်သော်ကၞေၚ်မတ်, ကောန်မတ်ကျာ်တြဲတံဂှ် ဂဵုလဟဵုတၟးဒၟံၚ်နကဵုလျးအရံၚ်သာ်လမ္စံက် သာ်ဒမျိုၚ်တုဲ နွံကဵုစၠးစရာဲဂေါဝ်ဆာဲဗွဲမလောန်အိုတ်ရ၊ နသဘဴပကတိမြဴသာ်ဝွံ နူကဵုလစှ်ေအဝယ်ဇကုကျာ် သာ်လမ္စံက်သာ်ဒမျိုၚ် “လျးသာ်နဳလ” ဂမၠိုၚ် ပြိုၚ်တိတ်ကၠုၚ်အိုတ်ရ၊ ပ္ဍဲအခါကာလျးသာ်နဳလာဂမၠိုၚ်ပြိုၚ်တိတ်ကၠုၚ်ဂှ် တုပ်သၟဟ်ညံၚ်ရဴတၟံရတ်ဣန္ဒနဳလသာ်လမ္စံက်ကီု၊  တုပ်သၟဟ်ကဵုပ္ကဴဥပ္ပိုလ်လမ္စံက်ဟွံပြံက်ဟွံစောန်ကီု၊ လျးသာ်လမ္စံက်တံဂှ် ဂဵုလဟဵုတၟးတိတ်ကၠုၚ်နူဇကုကျာ် လပါ်လ္တူပါဲပုၚ်ၜါလပါ် သၞဴရဴတ္ၜန်ထ္ၜောဲရေၚ်သ္ကံတုဲ မၞုံကဵုစရာဲကျာ်သြဳဗွဲမလောန် လျိုၚ်ဇြုၚ်သ္ဍိုက်ဗွဲမလောန်ရ၊ လျးအရံၚ်တံဂှ်လေဝ် မၞုံဗၞတ်တၟာသ္ၚိကီု မၞုံဗၞတ်တၟာဒဵုကီု ဇၞော်နူဂှ်ကီု ဂဵုလဟဵုယးတၟး ဗျာပ်တြးအာအလုံဒိုဟ်အိုတ်သီုတုဲ ဒှ်အရီုမတ် စိုပ်ကၞုၚ်လျုၚ်ဇြုၚ်သ္ဍိုက် ကြိုက်ကဵုမတ်ဂကူဗုဒ္ဓဘာသာဗွဲမလောန်ရောၚ်။


(၂) '''လျးသာ်ပဳတ'''။  မပ္တံကဵုဂတာပ်မတ်ဖျုန်ဇကု စၞာံဇကုကျာ်တံဂှ် ဂဵုလဟဵုတၟးဒၟံၚ် နကဵုလျးအရံၚ်သာ်ထဝ် (သာ်ဗိုဟ်ဗိုဟ်)တုဲ နွံကဵုစရာဲဂေါဝ်ဆာဲဗွဲမလောန်အိုတ်ရ၊ အသဘဴပကတိမြဴသာ်ဝွံ နူကဵုလစှ်ေအဝယ်ဇကုကျာ်သာ်ထဝ်ဂှ်   “လျးသာ်ပဳတ” ဂမၠိုၚ် ပြိုၚ်တိတ်ကၠုၚ်အိုတ်ရ၊ ပ္ဍဲအခါကာလျးသာ်ပဳတဂမၠိုၚ်ပြိုၚ်တိတ်ကၠုၚ်ဂှ် တပ်သၟဟ်ညံၚ်ရဴကြက်ထဝ်, ထဝ်သိၚ်္ဂနိက်,  ပ္ကဴထဝ်,  ဍာ်ထဝ်မဇွောဝ်အာပ္ဍဲဇၟောဝ်ဍာ် သာ်လွာထဝ်ဂတှ်ေကီု၊   (ထဝ်ဗ္ကေတ်ဗီုထဝ်ပကတိရ) ။


လျးသာ်ထဝ်ဗိုဟ်ဗိုဟ်တံဂှ် ဂဵုလဟဵုတိတ်ကၠုၚ်နူဇကုကျာ် လပါ်လ္တူပါဲပုၚ်ၜါလပါ် သၞဴရဴတ္ၜန်တ္ၜောဲရေၚ်သ္ကံတုဲ မၞုံကဵုစရာဲကျာ်သြဳဗွဲမလောန် လျုၚ်ဇြုၚ်သ္ဍိုက်ဗွဲမလောန်ရ၊ လျးအရံၚ်တံဂှ်လေဝ် မၞုံဗၞတ်တၟာသ္ၚိကီု မၞုံဗၞတ်တၟာဒဵုကီု ဇၞော်နူဂှ်ကီု ဂဵုလဟဵုယးတၟး ဗျာပ်တြးအာအလုံဒိုဟ်အိုတ်သီုတုဲ ဒှ်အာရီုမတ် စိုပ်ကၞုၚ်လျုၚ်ဇြုၚ်သ္ဍိုက် ကြိုက်ကဵုမတ်ဂကူဗုဒ္ဓဘာသာဗွဲမလောန်ရောၚ်။


(၃) '''လျူသာ်သြဒါတ'''။  မပ္တံကဵုမတ်,  ၚေက်,  ဇုတ်မၞုံဒၟံၚ်ပ္ဍဲဖျုန်ဇကုကျာ်တံဂှ် ဂဵုလဟဵုတၟးဒၟံၚ် နကဵုလျးအရံၚ်သာ်ဗု,   သာ်ပ္ကဴဒလုံ,   သာ်သြန်တုဲ နွံကဵုစၠးစရာဲဂေါဝ်ဆာဲဗွဲမလောန်အိုတ်ရ၊ နသဘဴပကတိမြဴသာ်ဝွံ နူကဵုလစှ်ေအဝယ်ဇကုကျာ်သာ်ဗုၜတ်ဂှ် “လျးသာ်သြဒါတ”ဂမၠိုၚ် ပြိုၚ်တိတ်ကၠုၚ်အိုတ်ရ၊ ပ္ဍဲအခါကာလျးသာ်သြဒါတဂမၠိုၚ်ပြိုၚ်တိတ်ကၠုၚ်ဂှ် တုပ်သၟဟ်ညံၚ်ရဴလွဳမာန်ဂိတုမကၠောန်လဝ်နကဵုသြန်ကီု။  '''(မူလ − သန်အ္စာသၠပတ်မည်တံကၠာကၠာညးချူအိုတ်ရ)
'''

တုပ်သၟဟ်ညံၚ်ရဴလျးဂိတုမဗုသ္အး,   သၟးညံၚ်ရဴပ္ကဴသြန်,  ညံၚ်ရဴသြန်ဂတှ်ေ,  ညံၚ်ရဴဍာ်သြန်မဇွောဝ်အာပ္ဍဲဇၟောဝ်ဍာ်ကီု၊  လျးသာ်သြန်,   လျးမဇြုၚ်ဂွုဗုၜတ်တံဂှ် ဂဵုလဟဵုတိတ်ကၠုၚ်နူးဇကုကျာ် လျပါ်လ္တူပါဲပုၚ်ၜါလပါ် သၞဴရဴတ္ၜန်တ္ၜောဲရေၚ်သ္ကံတုဲ မၞုံကဵုစရာဲကျာ်သြဳဗွဲမလောန် လျုၚ်ဇြုၚ်သ္ဍိုက်ဗွဲမလောန်ရ၊ လျးအရံၚ်တံဂှ်လေဝ် မၞုံဗၞတ်တၟာသ္ၚိကီု မၞုံဗၞတ်တၟာဒဵုကီု ဇၞော်နူဂှ်ကီု ဂဵုလဟဵုယးတၟး ဗျာပ်တြးအာအလုံဒိုဟ်အိုတ်သီုတုဲ ဒှ်အာရီုမတ် စိုပ်ကၞုၚ်လျုၚ်ဇြုၚ်သ္ဍိုက် ကြိုက်ကဵုမတ်ဂကူဗုဒ္ဓဘာသာဗွဲမလောန်ရ။


(၄) '''လျးသာ်လောဟိတ'''။ မပ္တံဖျုန်ဆီ မၞုံပ္ဍဲစၞာံဇကုကျာ်သၟန်ပါၚ်ကျာ်တံဂှ် ဗ္ကေတ်ဍာဲယောံဗွဲမလောန်အိုတ်ရ၊ သာ်ဗ္ကေတ်လျးသာ်ဗ္ကေတ် သာ်ဆီဍာဲယောံတံဂှ် ဂဵုလဟဵုတၟးဒၟံၚ်နကဵုလျးအရံၚ်သာ်ဗ္ကေတ်သာ်ဆီတုဲ နွံကဵုစၠးစရာဲဂေါဝ်ဆာဲဗွဲမလောန်အိုတ်ရ၊ နသဘဴပကတိမြဴသာ်ဝွံ နူကဵုလစှ်ေအဝယ်ဇကုကျာ် သာ်ဗ္ကေတ်ဍာဲယောံ မတုပ်ကေုာံသာ်ဇာၚ်ၚု, ကြေက်ဂှ်  “လျးလောဟိတ”ဂမၠိုၚ် ပြိုၚ်တိတ်ကၠုၚ်အိုတ်ရ၊ ပ္ဍဲအခါကာလ လျးသာ်လောဟိတဂမၠိုၚ်ပြိုၚ်တိတ်ကၠုၚ်ဂှ် တုပ်သၟဟ်ညံၚ်ရဴဗၠဲဂွါဗ္ကေတ်,  ပ္ကဴဥပ္ပါလ်ဗ္ကေတ်,  မၞိက်ဗ္ကေတ်ကီု။


လျးသာ်ဗ္ကေတ်ဟွံဒးလံက်လေတ်ဖျောန်လဝ်ဂှ်ကီု၊  လျးသာ်ဆီဍာဲယောံတံဂှ်ကီု၊  ဂဵုလဟဵုတိတ်ကၠုၚ်နူဇကုကျာ် လပါ်လ္တူပါဲပုၚ် ၜါလပါ်သၞဴရဴတ္ၜန်တ္ၜောဲရေၚ်သ္ကံတုဲ မၞုံကဵုစရာဲကျာ်သြဳဗွဲမလောန် လျုၚ်ဇြုၚ်သ္ဍိုက်ဗွဲမလောန်ရ၊ လျးအရံၚ်တံဂှ်လေဝ် မၞုံဗၞတ်တၟးသ္ၚိကီု မၞုံဗၞတ်တၟာဒဵုကီု ဇၞော်နူဂှ်ကီု ဂဵုလဟဵုယးတၟးဗျာပ်တြးအာအလုံဒိုဟ်အိုတ်သီုတုဲ ဒှ်အာရီုမတ်စိုပ်ကၞုၚ်လျုၚ်ဇြုၚ်သ္ဍိုက် ကြိုက်ကဵုမတ်ဂကူဗုဒ္ဓဘာသာဗွဲမလောန်ရောၚ်။



(၅) '''လျးသာ်ပဥ္ဇိဋ္ဌ'''။  လျးသာ်မဥ္ဇိဋ္ဌ မၞုံကဵုသာ်ဗ္ကေတ်တံဂှ်တုန် သာ်ဗ္ကေတ်ဗိုဟ်ဗိုဟ်လေဝ်ဟွံဒှ်,  ဗ္ကေတ်ကြံၚ်ကြံၚ်လေဝ်ဟွံသေၚ်,  ဗ္ကေတ်ၜတ်ၜတ်ဟေံဟေံ ညံၚ်ရဴသၞေံဇိုၚ်တဲကျာ်ကီုရ၊  လျးတံဂှ် ဂဵုလဟဵုတိတ်ကၠုၚ်နူကဵုလစှ်ေအဝယ်ဇကုကျာ် လပါ်တေံလပါ်ဏံအိုတ်ရ၊  “လျးသာ်မဥ္ဇိဋ္ဌ” မတိတ်ကၠုၚ်နူကဵုအဝယ်လစှ်ေဇကုကျာ်ဂှ် နွံကဵုစၠးစရာဲ ဂေါဝ်ဆာဲဗွဲမလောန်အိုတ်ရ၊  နသဘဴပကတိမြဴသာ်ဝွံ နူကဵုအဝယ်လစှ်ေဇကုကျာ်ဂှ် လျးသာ်မဥ္ဇိဋ္ဌဂမၠိုၚ် ပြိုၚ်တိတ်ကၠုၚ်အိုတ်ရ။


ပ္ဍဲအခါကာလျးသာ်မဥ္ဇိဋ္ဌဂမၠိုၚ်ပြိုၚ်တိတ်ကၠုၚ်ဂှ် တုပ်သၟဟ်ညံၚ်ရဴသာ်တာပရံၚ်ကၠာဟွံဍုဟ်က္ဍၚ်,  သာ်မတ်ကကြၚ်,  သာ်ဗ္ကေတ်ၜတ်ၜတ်ဟေံဟေံတံဂှ် ဂဵုလဟဵုတိတ်ကၠုၚ်နူဇကုကျာ်လပါ်လ္တူပါဲပုၚ်ၜါလပါ် သၞဴရဴတ္ၜန်တ္ၜောဲရေၚ်သ္ကံတုဲ မၞုံကဵုစရာဲကျာ်သြဳဗွဲမလောန် လျုၚ်ဇြုၚ်သ္ဍိုက်ဗွဲမလောန်ရ၊ လျးအရံၚ်တံဂှ်လေဝ် မၞုံဗၞတ်တၟာသ္ၚိကီု မၞုံဗၞတ်တၟာဒဵုကီု ဇၞော်နူဂှ်ကီု  ဂဵုလဟဵုလျးတၟးဗျာပ်တြးအာအလုံဒိုဟ်အိုတ်သီုတုဲ ဒှ်အာရီုမတ်စိုပ်ကၞုၚ်လျုၚ်ဇြုၚ်သ္ဍိုက် ကြိုက်ကဵုမတ်ဂကူ ဗုဒ္ဓဘာသာဗွဲမလောန်ရ။


(၆) '''လျးသာ်ပဘဿရ''' ။  လျးသာ်ပဘဿရ မတိတ်ကၠုၚ်နူဇကုကျာ် သာ်ခဏဗစဳဖျဳဖျဳဖျဴဖျဴတံဂှ်တုန် − ဒှ်လျးမသုန်ဂကူကိုပ်ကၠာဂှ်ရ၊ ဟိုတ်နူတိတ်ကၠုၚ်ဗွဲမတၟေၚ်တၟဟ်စိ − ဒှ်လျးမွဲဂကူကီု ဟီုဂးစရ၊  လျးကိုပ်ကၠာမသုန်ဂကူမသုန်သာ်တံဂှ် မၞုံဗၞတ်တၟာသ္ၚိတၟာဒဵု ဇၞော်နူဂှ်ဒှ်တံ  တိတ်ကၠုၚ်ဟဂွံပိုတ်ဟဂွံသ္ဂုတ်ခြာတုဲ ဗျာပ်တြးအာအလုံဒိုဟ်အိုတ်သီု ဗွဲမဇၞော်သၠဲလး ပြးဇးအာအိုတ်ရ။


ဥပမာတွာ်သာ်လမ္စံက်ဟီုမ္ဂး၊  ညံၚ်ရဴဂိတုအိုတ် ပယာံဗ္တံသ္ဂာတ္ၚဲမဂၠုဒီုဒၟံၚ်ကီု ဂၠုလမ္စံက်မွဲဒမြိပ်ဓဝ်ရ၊ လျးပဘဿရဂမၠိုၚ်ဝွံ ယးတၟးဂြိပ်တိတ်ကၠုၚ်မွဲဒမြိပ်ဓဝ် လၟိုန်ကာလဟွံသေၚ်၊ ပ္ဍဲကာလဥတုဗြဲလ္တူအမှဲအာကာသတေံဂှ် ညံၚ်ရဴဆေဝ်ပလေဝ်ဇုက်လလဳပံက်တိုန်ဖျဳဖျဳဖျဴဖျဴ ဂဵုတၟးတဴကီု တၟးတၟောန်တိုန်ကေတ်ဂြိပ်တိတ်တုဲ ညံၚ်ရဴမဒေါံထေက်အိုတ်ပၠိုတ်အာကီု သီုကဵုလျးဂၠိုၚ်ကဵုသာ် (မသုန်သာ်)ဂှ် သၞဴရဴဒၟံၚ် ညံၚ်ဂွံဒှ်စရာဲကျာ်သြဳမွဲဂကူကီုရဒှ်တုဲ လျးသၞဴရဴသံၚ်ဗြံၚ်ဂမၠိုၚ် ပြိုၚ်တိတ်ကၠုၚ်အိုတ်ရ။


ၜိုန်ရဟီုဂးလျးခဏဗစဳဖျဳဖျဳဖျဴဖျဴတိတ်တဴကီုလေဝ် ညံၚ်ရဴ“လျးစၟလဳလိၚ်, စၟလလိၚ်” တၟးတၟောန်ဒၟံၚ်ပ္ဍဲကာလဗ္တံဍောတ်တ်ဍောတ်သောဲသောဲဗြောဲဗြောဲ တၟာချောဲဓဝ်ဂှ်ဟွံသေၚ်၊ ညံၚ်ရဴလျးဂိတုပၟတ်စက်ဂဵုလၜက်ဒးပ္ဍဲဂၠးမုက်ဒ္ၚေါဝ် ကၠာတၟးကဵုဟွံတၟး,  တၟးသပုၚ်သပုၚ်သပါသပါ (သဗုၚ်သဗုၚ်ညိနာၚ်)ဂှ်လေဝ်ဟွံသေၚ်၊  ဂဵုတၟးတၟောန်ဒၟံၚ်သေဲသေဲ ပလေဲပလေဲဇၞော်ဇၞော်တုဲ တၟးပြာကတ်တဴဗွဲမလောန်ရောၚ်။


*'''သွက်ဂွံစွံသတိ''' ။  အတိုၚ်စၞောန်ထ္ၜးကၠုၚ်တုဲဝွံ  “လျးမ္ဂး”ဂှ် တုပ်သၟဟ်ကဵုသာ်သဏ္ဌာန်မၞုံဒၟံၚ်ပ္ဍဲဇကုကျာ်သဗ္ဗညုတုဲ၊  ဟိုတ်နူဂၠံစိုတ်အပ္ဍဲခိုဟ်ပြဲဒးရး သ္အးဇ္ၚးဇြုၚ်ဂွုဗုၜတ်ကေဝ်ဒၟံၚ်ဂှ်ရ −  နကဵုအစောံဣဒ္ဓိအာနုဘဴဂှ် လျးအရံၚ်ဂမၠိုၚ် ပြိုၚ်တိတ်ကၠုၚ်တုဲ မဒှ်လျးသ္ဍာံဟွံဆောတ်ဒှ်လျးဗွဲစၟတ်ရ။


ပ္ဍဲကာလလၟုဟ်ဝွံ မပ္တံကဵုလျးပၟတ်လျးဂိတု လုက်စုက်ဒးဒၞာဲအရာမမိက်ကဵုမွဲမွဲတုဲ ညးလ္ၚဵုဆဵုညာတ်ဒးထေၚ်ခယျဂး လျးကျာ်ရ၊  ပ္ဍဲအရာမစပ်ကဵုကျာ်ဂှ် ယဝ်ရဆဵုညာတ်ဒးလျးမမိက်ကဵုမွဲမွဲမ္ဂး −  “လျးဍာံဍာံရဟေအ်” ဟီုဂးညးသ္ကံ ကတဵုဗဒှ်ဒၟံၚ်ပရိုၚ်သဇိုၚ်ကောလဟလဂှ် ဟိုတ်နူမဒှ်ဒၟံၚ်ညံၚ်ရဴဂကူဘာသာညးတၞဟ်သ္ပဝေၚ်ဂရိုၚ် ဂြိုၚ်စရဵုဝေၚ်ကဵုဘာသာဇကုကီုရ၊ ညာတ်ဒးတၟးတၟောန်ဒၟံၚ်မွဲမွဲသာ်တုဲ ထေၚ်ဂးလျးကျာ် ထေၚ်ဂးကျာ်ပၠးလျးတုြ ထိုၚ်သးကမၠေကမၠံၚ် နွံမံၚ်အိုတ်ကီုရ။


သွက်မၞိဟ်ညာန်ဍာဍာ ဗ္စာရဏာဟွံစိုပ် မၞိဟ်ပညာအောန်အောန်တံဂှ်လေဝ် ဂုန်စရာကျာ်သြဳကျာ်တြဲမပြဲဍာံပြဗွဲစၟတ်ဂှ် ဟွံဇၞော်မောတ်တဴတက်တိုန်အရၚ်ဇကုတုဲ သဒှ်ညံၚ်ရဴစရာဲကျာ်သြဳဂုန်အာနုဘဴကျာ် လီုလာ်ဍိုန်လျ ဇြကှ်စှ်ေအာကီုဂှ် ထေက်ကဵုအောန်စိုတ်ခိုဟ်ကွေံကွေံရ၊  ညာန်ဍောတ်သွတ်ဗ္စာရဏာဟွံဒး ထေၚ်ဂးလျးကျာ်ဍာံဍာံတုဲ  ဟီုပြၚ်ဏာဂလာန်နူကွာန်စိုပ်ဍုၚ် နူဍုၚ်စိုပ်ရးကး ထိုၚ်သးဒၟံၚ်ဂြုဂြုထအုထအု သ္ပကအသဝ်ဗၠေတ်ဗၠေတ် လညာတ်ဟွံဇေတ်ပၠန်ဂှ် ဒးဂွကဵုဂကူဘာသာညးတၞဟ်ခိုဟ်ရ။


လျးကျာ်တြဲပိုဲ ဃောနွံပြာကတ်တေံကဵုလျးလၟုဟ်, လျးအပြောံဂမၠိုၚ်ဂှ် ညိညဓဝ်ပ္တဝ်စွံလံၚ်မွဲဟာန်ပြိုၚ်ပ္ကာန်ၜတ်ကၞာတ်ဟွံဂွံရ၊ ဟိုတ်နူကျာ်တြဲအတုလ သ္ပလဝ်အဓိဋ္ဌာန်စိ လျးအရံၚ်ဂမၠိုၚ် ဂဵုလဟဵုတၟးတိတ်ကၠုၚ်နူတၞံဇြဲဗောဓိ မဒှ်ဆုပလိုဟ်ကျာ်ဒလာဲကျာ်ကီု၊ နူဓါတ်ဇုတ်ဂမၠိုၚ်ကီုဂှ် ကတဵုဒှ်ဂွံဒၟံၚ်ရ၊ ပ္ဍဲကာလသာသနာကၠေံဗဒန်လီုလာ်ဟုတ်စှ်ေအာဂှ် ဓါတ်ကျာ်ဂမၠိုၚ်အလုံအိုတ်သီု က္ညကောံအာပ္ဍဲတ္ကံလၚ်္ကာသိၚ်ဃဵုတေံအိုတ်ရ။


နူဂှ် က္ညအာဒၞာဲကျာ်ဒှ် − ဒၞာဲကျာ်မကတဵုဒှ် တၞံတံမူလမဟာဗောဓိ “ဗုဒ္ဓဂယာဒေါဝ်ပၞေဟ်တိ”တေံတုဲ ဒဒှ်ရဓါတ်ကျာ်ဂမၠိုၚ် ပၠလျးထ္ၜးဣဒ္ဓိလျးအရံၚ်ဂဵုတၟးတိတ်ကၠုၚ်ဂှ် တွံလဝ်ပ္ဍဲပြကိုဟ်သုတ်အဘိဓဝ် နွံဒၟံၚ်ရ၊ (အဋ္ဌကထာမပ္တံဨကအၚ်္ဂုတ္တဵု ပြဝံက်ဒုတိယမာဒါဒိဝဂ်၊  အဋ္ဌကထာသုတ်ပါထေယျပြဝံက်သာသနအန္တရဟိတ၊  အဋ္ဌကထာသမ္မောဟဝိနောဒနဳညာဏဝိဘၚ်္ဂနိဒ္ဒေသဒသကဝဏ္ဏနာတံဂှ်  စပ်ကဵုဓာတုပရိနိဗ္ဗာန်နွံဒၟံၚ်ရောၚ်) ။


ယဝ်ရကျာ်တြဲဟွံသ္ပလဝ်အဓိဋ္ဌာန်ဗွဲတၟေၚ်မ္ဂး − မပ္တံကဵုကျာ်စေတဳကျာ်ထွာဲ ကျာ်ပဋိမာရုပ် ကျာ်ဆု ဟွံသေၚ်ကဵုကျာ်ဂမျိုၚ်တံဂှ် တၞဟ်နလျးကျာ် ဂွံဗပါ်တိတ်ကၠုၚ်ဂွံတၟးတိတ်ကၠုၚ်လောဲသွာဒၟံၚ်ဟွံသေၚ်ရ၊ ကျာ်တေံကျာ်ဏံ ပၠလျးထ္ၜးလျး (ကျာ်မြဟ်) ဒယှ်စဟီုဂးစမိၚ်ဒၟံၚ်ဂှ်လေဝ်  လျးကျာ်ဍာံဍာံပြပြဟွံသေၚ်လေဝ်နွံ၊ ဍာံဍာံပြပြလေဝ်နွံရ၊  ဟိုတ်နူနိမိတ်မမိက်ကဵုမွဲမွဲတုဲ ယဝ်ရလျးတိတ်ကၠုၚ်မ္ဂး − လပါ်ဍာံဟေၚ် ဒးဖျေံသ္ဂုတ်သွာတ်ရ။


*ဂတဝွံ  စၞောန်ထ္ၜးကဵုတဝှ်ပြကိုဟ်မေလိန္ဒပညှာတုဲ ဖျေံစိုတ်ပ္တေဟ်သၠေဟ်ပၟာကဵုဂွံအိုတ်ညိ။


ဟိုတ်ဂှ်ရ − လၟုဟ်စၞောန်ထ္ၜးလဝ်အတိုၚ်ဂါထာလ္ၚောဝ်ကျာ်ကျာ်တြဴသာ် သ္ပအာရီုကဵုလျးကျာ်တြဴသာ်ဂှ် ဒဒှ်ရလျးကျာ်တြဲတိတ်ကၠုၚ်နူတေံနူဏံ ပွဳပွူလ္တူသၟဝ်အလုံကာယအိုတ်သီုတုဲ ပၠောပ်စိုတ်လျုၚ် ဖျုၚ်ဏာဇဴညာန်ကဵုဂွံမာန်ညိ၊ နကဵုလျးအရံၚ်တြဴသာ် မၞုံကဵုစရာဲကျာ်သြဳ ဂေါဝ်ဂေါဝ်ဆာဲဆာဲ သပ္ပါဲဒးရး ဒးကဵုမတ်ပူဂဵုကွေတ်သမ္မာ ဗီုတၠုၚ်လအာလျးအရံၚ်ကျာ်တြဲပိုဲဂှ် ကေဝ်ၜတ်လၟောဝ်ဏာ ညာန်ပညာဇကုတုဲ ပ္ဍဲသ္ၚိဇကုလေဝ်ကဵုဒှ် ပ္ဍဲဗဒါဲကျာ်ထွာဲကျာ်စေတဳလေဝ်ကဵုဒှ် ဃောလ္ၚောဝ်ကျာ် သ္ပအာရီုကဵုကျာ်ဂုဏ်ကျာ်ဂှ် လျးအရံၚ်ညံၚ်ဂွံကၠုၚ်တၟး ပြာကတ်ညာတ်ကေတ်နကဵုစိုတ်မာန်ဂှ် သြဝ်ပ္တိတ်ဇြဟတ်အိုတ်ညိ၊ ဗီုဂွံသ္ပအာရီုလျးကျာ်တြဴသာ်ဂှ်လေဝ် ကလေၚ်စွံသတိတုဲ မၠာ်သ္ၚဳမွဲပ္ဍဲနဲကိုပ်ကၠာတေံညိ။


'''လၚ်္ကာလျးကျာ်တြဴသာ်'''။   သာ်လမ္စံက်,  ထဝ်,  သြန်၊ ဗ္ကေတ်ပၠန်လောန်ကာဲ၊  သာ်ဍာဲတာပရံၚ်၊  ညံၚ်ဇုက်လလဳ၊ လျးတြဴပ္ညဳ၊  သၟိၚ်ခၟဳတွံလဝ်ရောၚ် ။

==သွက်သ္ဂောံသမ္တီကျာ်ပၠလျးကျာ်မြဟ်==
ပ္ဍဲပြကိုဟ်မိလိန္ဒပညှာ ဒၞာဲခန်  “စေတိယပါဋိဟာရိယ” ကျာ်စေတဳပၠလျးဂှ် ထေရ်နာဂသိုန်သှ်လဝ်ကဵုသၟိၚ်မေလိုန်ကျာ် ဂွံပၠလျးကျာ်ဂွံမြဟ်ဂှ် ဟိုတ်နွံဒၟံၚ်ပိသာ်ရ၊ ပိသာ်မ္ဂးဂှ် −−

(မွဲ) တၠအရှန်မွဲဇကုဂှ် ကၠာဟဂွံသ္ပပရိနိဗ္ဗာန်ဏီ၊  ဟိုတ်နူဓဝ်ဇြဟာန်ဆာန်ဍူသတ်မၞိဟ်ဒေဝတဴတံစိ၊  သ္ပလဝ်အဓိဋ္ဌာန်သာ်ဝွံရ၊  နူကဵုကျာ်စေတဳသၠိုၚ်လဝ်ဓါတ်ဇုတ်အဲဂှ် လျးဣဒ္ဓိမွဲမွဲ ကဵုဂွံတိတ်ကၠုၚ်ညိ ရဴသာ်ဝွံ သ္ပလဝ်အဓိဋ္ဌာန်ရ၊ ဟိုတ်နူသ္ပလဝ်အဓိဋ္ဌာန်စိ − မပ္တံလျးဣဒ္ဓိဂမၠိုၚ် ပြိုၚ်ဂဵုတၟးတိတ်နူကျာ်စေတဳရောၚ်။


(ၜါ) ဒေဝတဴပြဲပြဲဂမၠိုၚ် နွံပၟိက်ကဵုဒတုဲဖဵုမြမောဝ်ဗွဲမဂၠိုၚ်သွက်သာသနာကျာ် ဂွံဇၞော်မောဝ်ဂဵုလဟဵုရာၚ်ဆာဲတိုန်အာတုဲ၊  ယဝ်ရပိုဲဂွံထ္ၜးဣဒ္ဓိပ္ဍဲကျာ်စေတဳဂှ်မ္ဂး − ညးလျုၚ်ဇြုၚ်သ္ဍိုက်ကဵုသာသနာဂၠိုၚ်တိုန်ရ၊  ညးလျုၚ်ဇြုၚ်သ္ဍိုက်ကဵုသာသနာတံဂှ် ကုသဵုဇၞော်ဂၠိုၚ်တိုန်ဏောၚ်၊ ပၠောပ်စိုတ်ရဴသာ်ဝွံတုဲ နကဵုပၟိက်ဆန္ဒပြဲပြဲဂှ် ဒေဝတဴတံထ္ၜးဣဒ္ဓိအိုတ်ရ၊ ဟိုတ်နူဒေဝတဴတံထ္ၜးဣဒ္ဓိဂှ်ရ −  လျးတၟးဂဵုပြးတိတ်နူကျာ်စေတဳရောၚ် ။


(ပိ) ကောန်ဂကူသၟတ်ဗြဴသၟတ်တြုံမၞိဟ်ဇၞော်ပြဲပြဲ ရဲသဒ္ဓါသ္ကေက်သ္ကာတံဂှ် အာလ္ၚောဝ်ရှ်ေသှ်ေရဴဂဴ ပူဇဴမပ္တံသြဴမြမောဝ် ကဵုဒါန်ကုကျာ်တုဲ မိက်ဂွံညာတ် မိက်ဂွံဆဵု မိက်ဂွံဗဵုလ္ၚောဝ်လျးကျာ်တုဲ  သြဝ်ထ္ၜးဣဒ္ဓိမွဲမွဲသာ်ညိအဴ ရဴသာ်ဝွံ သ္ပအဓိဋ္ဌာန်အိုတ်ရ၊  ဟိုတ်နူအဓိဋ္ဌာန်ညးတၠသဒ္ဓါ သ္ကေက်သ္ကာတၟေၚ်တၟဟ်လောန်အာဂှ်ရ၊  လျးဂဵုတၟးပြးတိတ်နူကျာ်စေတဳရောၚ်။  −  ဣဝွံ မပ္တံကျာ်စေတဳ ကျာ်ဆုဍိုတ်တၟံ ဂွံပၠလျးထ္ၜးဣဒ္ဓိ ဂွံမြဟ်ဒၟံၚ်ဂှ် နွံပိသာ်ဝွံရောၚ်။   ။

==ဗီုဂွံသ္ပအာရီုကဵုကျာ်ကွာ်ဒတဴဒှ်တံ==
'''စရံယောယဒိဝါတိဋ္ဌံ၊ နိသိန္နောဥဒဝါသယံ။'''

'''နိဗ္ဗာယံဓာတုဘာဝေန၊ ဟိတံသတ္တာနမာစရေ။'''

ယောဘဂဝါ၊ ယြဴ − ၚ်ကျာ်တြဲပြဲဗွဲဝိသေသ  တၠပိုန်တြဴပြကာ။   စရံဝါ၊  သီုကဵုက္ညကွာ်ဍိုက်ပေၚ်ကဵုကျာ်သြဳဂတခၟဳသၚ်ကီု။   ယဒိဝါတိဋ္ဌံ၊  သီုကဵုဟွံအာဇိုၚ်ၜါဟွံချဳ လွဳညိဟွံထဴ ဒတဴဒေါံဒၟံၚ် ညံၚ်ရဴဒဵုထဝ်ကီု။   နိသိန္နောဝါ၊  သီုကဵုမဂဇအ်ဖျအ်ဇကုတက်တွာဲ ရာဲဆာဲနကဵုလျးတြဴတဴဒေါဝ်ပရိသာတ်ကီု။   ဥဒဝါသယံ၊  သီုကဵုမတိက်တၚ်အာ   အခါဗ္တံပ္ဍဲဘာနမခၠေဝ်သှ်, သၟာန်တၞဟ်တၞဟ်သာ်ကီု။


နိဗ္ဗာယံ၊ နကြိဆိုက်ညန် လောန်စဴညးကော် တော်ရံၚ်အာယုက်,  ဝှ်ဒှ်ဒ္စါံစှော်ပၠန် ပန်ဣသုန်စိုပ်ရ သ္ပပရိနိဗ္ဗာန်နေဝ်။  ဓာတုဘာဝေန၊ နဒဒှ် − သရဳရဓာတ် ညာတ်ကဵုကြက်အာဲတၟာဲ ဂွံဗဒါဲနိဿဲ သွက်ရဲလက်ကရဴ ဂွံရှ်ေသှ်ေရဴဂဴတဴကီု။   သတ္တာနံ၊ ဒဒက်တဴကဵုသတ်ဂမၠိုၚ် ဂၠိုၚ်ဂၠၚ်အနန္တတော်ဆဟွံမာန်   မွဲဟာန်မၞိဟ်ဒေဝတဴဗြမှဴအိန်ဗြီု။  ဟိတံ၊  န်− ဒ္ဂေတ်လဝ်ကၟောန်ကၟောန် ညံၚ်ကောန်ဂၠုရာဟုလ  သ္ပလဝ်မွဲသၞောဝ်မှတ်လွဳပရာကွေံကွေံရောၚ်သွံ။


*'''သွက်ဂွံတီအဓိပ္ပါယ်''' 
တၠဳမၞုံကုပိုည်ကျာ်တြဲပိုဲဂှ် ရန်တၟံလဝ်ဟံၚ်ပြာ်ပ္တိုန်သတ္တံနူဇၟောဝ်ဍာံသံသာ ဏာဗစိုပ်ကဵုသြၚ်နိဗ္ဗာၚ်ဏောၚ်ဂးတုဲ သွက်ဂွံကတဵုဒှ်ကျာ်မွဲ ဗွဲမဗဗွဲကဵုဗပေၚ်ကၠုၚ်ပါရမဳ ပ္တံကၠုၚ်ပါရမဳဂၠိုၚ်ဂၠၚ်လောန် ကောန်ဆာန်သမ္ဘာဂိုဟ် ဖျုန်ဂြိုဟ်ခၟောၚ်မတ်ကဵုကၠုၚ်ဒါန်ဂံၚ်ဂံၚ် ဟွံရံၚ်ကဵုလမျီုဇကုရ၊ ကၞောတ်တဲ ပ္ဍဲကာလက္တဵုဒှ်ကျာ်ပၠန် သွက်ဂွံတန်တဴအာ အပိုၚ်အခြာအာယုက်ဂှ်လေဝ်ဂၠေံ၊ ဍောၚ်ဓဝ်ပြဲပြဲ သွက်ဂွံတန်တဴအာပ္ဍဲသဏ္ဃာန်သတ္တံလေဝ် ဟွံမွဲအှ်ေရ၊ ၜိုန်ဒှ်တဴသာ်ဂှ်ကီုလေဝ် လုကဴပွိုၚ်ပန်ဣသုန်(၄၅)သၞာံ သီုဗ္တံတတ္ၚဲ အခေါၚ်သၠးၜးဟွံမွဲသက်သက်ရောၚ်။


*'''ဂလိုၚ်လဵုလွဳဇၞော် တော်ချပ်ရံၚ်ညိ'''
(က) ကၠာဟွံကဵုပိုန် − ကျာ်တြဲမဟာကရုဏာ ဃောက္ညစဴအာဒုၚ်ဒါန်ပိဏ္ဍပါတ် ညာတ်ဒးမှာဇန်ဂမၠိုၚ် (မၞိဟ်မွဲမွဲ)ဂှ် ညံၚ်ဂွံသၟဟ်ကဵုစရိုတ် ဟီုဒးဒၠောံဗ္တောန် ဒးစၞောန်ထ္ၜးကဵုဂၠံၚ်တြဴနိဗ္ဗာန် ဂၠံၚ်တြဴသွဝ်တွံကဵုဓဝ်ပၠန်ရ။


(ခ) ကဵုပိုန်တုဲပၠန် − ဃောတန်တဴဒၟံၚ်ပ္ဍဲဘာဂန္ဓာကုဋဳ ကာလခၟဳသၚ်ဂမၠိုၚ် ကၠုၚ်စိုပ်ခစသဳကၠဳဂှ် ဒးကဵုကမ္မဋ္ဌာန်မွဲဟာန်ကေုာံ ဂလာန်သြဝါဒကဵုဒၠောံဗ္တောန်ပၠန်ရ၊ ခၟဳသၚ်တံက္ညစဴအာတုဲ ဗၞတ်မွဲချိုန်ခဏဟေၚ် ဒစေၚ်ဖျေံဇကုသတိတ်တၚ်ကၠေံရ၊ ပၠေၚ်ထောံလၟောၚ်ခန္ဓကာယမွဲချိုန်ခဏဍောတ်တုဲ ဒှ်ဓမ္မတာကျာ်တံရ။


ဓလိုက်ကတဵုနူသတိက်တုဲ ဒးမၠာဲသ္ၚဳသတ်နွံပ္ဍဲအလုံလောကဓာတ်မွဲဆောတ်ဂွံဟွံဂွံဂှ်ပၠန်ရ။   လက်ကရဴဂှ်ပၠန် မဟာဇန်ပရိသာတ်တံ နူဍုၚ်တေံဍုၚ်ဏံ ကောံစိုပ်ကၠုၚ်ဂြုဂြုဂြီုဂြီုတုဲ ဒးတွံကဵုဓဝ်ပၠန်ရ၊ ဗွဲမဗဗွဲကဵုစရိုတ်ပရိသာတ်မှာဇန်ဂမၠိုၚ် လၟေၚ်ဒေသနာတွံဓဝ်စဳပျးထ္ၜးကဵုဂၠံၚ်တြဴနိဗ္ဗာန်ရ၊ ကြဴနူဂှ် တ္ၚဲသဝ်ညိ ပရိသာတ်မှာဇန်ဂမၠိုၚ် သ္ပဂါရဝမ္ၚဵု ကလေၚ်စဴအာအိုတ်တုဲ ရပ်စပ်ပြဘိုက်ဍာ်လၟုဟ်ဍာ်ဂမ္တဴကီု ဇူဒီုထောံမွဲချိုန်ခဏဍောတ်ကီု သ္ပသာ်ဝွံတုဲ သၟိၚ်တ္ၚဲလေဝ် လုပ်အာလွဳမာန်ဇကုဇကုရ။


(ဂ) '''ပယာံတ္ၚဲပၠိုတ်''' − တ္ၚဲလုပ်အာတုဲဂှ် ကွးသာဝကခၟဳသၚ်ဂမၠိုၚ် ကၠုၚ်စိုပ်ပၠန်တုဲ ညးလ္ၚဵုအာတ်ကမ္မဋ္ဌာန် လ္ၚဵုသၟာန်ဂလာန် − သ္ဇိုဟ် − ဇြိုဟ်နက်၊ လ္ၚဵုဂှ်လေဝ်အာတ်ပါန်ဓဝ်ကလၚ်ပၚ်မှိၚ်ရ၊ ဗပေၚ်ကဵုပၟိက်ခန္ဒအလုံအိုတ်သီုတုဲ ပယာံဗ္တံစပၠိုတ်ဂှ် အိုတ်အာရ၊ ဖအိုတ်ထောံဗ္တံကၠာတဲရ။


(ဃ) ပယာံသ္ဂာတ္ၚဲ − ခမဳသၚ်ဂမၠိုၚ်ကလေၚ်စဴအာအိုတ်တုဲ ခြာဟွံလံ ပ္ဍဲအခိၚ်မၞိဟ်သ္ၚိတ်ဇြဂှ် ဂကောံဒေဝတဴဗြမှဴအိန်ဗြီုဂမၠိုၚ် လ္ၚဵုနူကဵုစှ်လ္ၚီစက္ကဝါ (မွဲလက်စက္ကဝါ)တေံ ကောံဓရီုစိုပ်ကၠုၚ်တုဲ သၟာန်သၟုက်ဒၟံၚ်ဂလာန်ပုစ္ဆာအိုတ်ရ၊ လ္ၚဵုအာတ်ကလၚ်ပၚ်မှိၚ်ဒၟံၚ်ဓဝ် လ္ၚဵုဟွံကၠးမး ဆဒးသောၚ်ကလးတွံထ္ၜးဒၟံၚ်ဓဝ်ဂှ် အခိၚ်ပယာံသ္ဂာတ္ၚဲ အိုတ်အာလောန်အာရ၊ ဖအိုတ်ထောံအခိၚ်သ္ဂာတ္ၚဲပၠန်ရ။


(ၚ) ပယာံတ္ၚဲတၟး − ပယာံဗၠာၚ်ဂယးတ္ၚဲယးတၟး (တ္ၚဲတၟးလံဘံ)ဂှ်  သ္ပထောဴပိအခိၚ်တုဲ အခိၚ်ကၠာမွဲသ္ကုတ်ဂှ် က္ညကွာ်စၚ်ကြံရ၊ အခိၚ်အဒေါဝ်မွဲသ္ကုတ်ဂှ် သတိတ်တၚ်ထောံဗၞတ်ညိနာၚ်တုဲ ပ္ဍဲအခိၚ်ဂယးပြဟ်ယ,  ကၠာအရိုအ်လက်ကရဴအိုတ်ဟွံတိုန်ဏီဂှ် မၠာ်သ္ၚဳဗ္စာရဏာသတ် ထေက်ကဵုဆောတ်ဂွံ−ဟွံဂွံ သတ်မဍိုက်ပေၚ်ကဵုကုသဵုပါရမဳကေၚ်ဆန်ၜန်လဝ်ပ္ဍဲသာသနာကျာ် ကၠာကၠာတေံဂှ်ရ၊  ဓဝ်မေတ္တာကရုဏာသ္ဍိုက်ဆာန်သတ္တံ ဆာန်ဍူအာသတ္တံ တုပ်သၟဟ်ကဵုကောန်ဂၠုရာဟုလကီုရဒှ်တုဲ ဒတုဲဖဵုမြမောဝ်သတ္တံ − ပရဟိတဟေၚ် ဒးရေၚ်တၠုၚ်ဒုၚ်သဇိုၚ် ဒးဒ္ဂေတ်မၚ်မွဲအာရောၚ်။


'''ဗီုတ္ညအာပၠန်''' − ကျာ်တြဲနာဲညးမဟာကရုဏာ လွဳပရာမဇၞော် ကော်ခဴစ “မဟာဝဳရ”ဂှ် ကလာက္ညအာကၠုၚ်မ္ဂး −  ခၟဳသၚ်ကွးဗွက်ကဵုဗက်လက်ကရဴတုဲ နကဵုလက်သဏ်စက်ဂတာဇိုၚ်မဂေါဝ်ဆာဲစၠးစရာဲသီုဇိုၚ်ၜါ ယာဂါံတိုန်သာသာ ဍိုန်ဍိုန်ကွိုန်ကျာ်သြဳ ဂ္ညိဂ္ညါတ်လဝ်ရူပကာယ  က္ညအာဂတရ။  နကဵုစၠးစရာဲကျာ်သြဳ မံက်မံက်ဂတဝ်ဂတဝ် မသ္ပဝ်ဂေတ်ဂေၚ် ဂၚေၚ်ဒေသစရိတ်တိတ်လပါ်တေံလပါ်ဏံ သတုံဇွိဂှ် ရေၚ်တၠုၚ်ဒုၚ်ဒဒိုက်ဖျိုက်ကဵုဒတုဲမြမောဝ် သွက်သတ်ဝေနေယျတံရ။  (မူလညးတေံသန် − ညာန် − ကံ − ဂစေံ − ဗ္ၜေံ − ကၠံ) ။


ကျာ်တြဲတၠပိုန် မစိုန်ဒှ်တဴအ္စာပိုဲသတ္တံဂှ် ကာလက္ညအာကၠုၚ်ဒုၚ်ဒါန်ပိဏ္ဍပါတ်ဒှ်တံ ပွဳဗွိုၚ်လဝ်ကွးဗွက်သၚ်သာဝကဂမၠိုၚ်တုဲ သီုကဵုမဍိုက်ပေၚ်တဴကေုာံစရာဲကျာ်သြဳအနန္တအနန္တံဟေၚ် မဂၚေၚ်အာကၠုၚ်လၟိုန်ရ၊  ဟိုတ်ဂှ်ဟေၚ်ဟာ ပ္ဍဲကာလလၟုဟ် အ္စာကသူချူသၜိုန်လဝ်,  အ္စာပါန်မုတ်  ပုတ်လဝ်, အ္စာပါန်ပေန်ဗုတ်လဝ် (ပုတ်ဂၞတ်လဝ်)၊  အ္စာပါန်ခေန်သောန်စဝ်လဝ်, အ္စာကရန်,  ပရန်ဒက်မာန်လဝ် ၊  အ္စာကွတ်တဲ ချူ, ပုတ်, ဗုတ်, သောန်, ဒက်ဗက်ကဵုအရေဝ်ဝေါဟာအ္စာမည်တမၠာကၠာကၠာတေံ၊   “ပါၚ်မုက်−ပါန်ပေန်−ပါန်ခေန်ကရန်−ပရန်၊ ပုတ်ဗုတ်သောန်ဒက်”လဝ်ရုပ်ကျာ်ဗီုကွာ်က္ညအာနွံဒၟံၚ်ရ။


အ္စာကသူလေဝ် ချူသၜိုန်လဝ်ရုပ်ရဴကျာ် နကဵုအရံၚ်ဍာ်ဂဥုဲတၟးတၟးတၟောန်တၟောန် ပ္တိတ်လဝ်အေစာန်ကွတ်တဲရ၊ မပ္တံချူပုတ်သောန်ဗဒှ်လဝ်ရုပ်ကျာ် ဗီုက္ညကွာ်အာတံဂှ် ယဝ်ရသ္ဂောံဆဵုသ္ဂောံဗဵုလ္ၚောဝ်မ္ဂး ဆၜိုတ်အယာံမာတ်ဗီုရုပ်ကျာ်ဂှ်ဓဝ် (ဗီုစၞးရုပ်ကျာ်ဂှ်ဓဝ်) လ္ပလဝ်စိုတ်  လ္ပစွံစိုတ်အိုတ်ညိ၊  ယဝ်ရသ္ဒးဟီုဂလာန်ဥပမာမ္ဂး  − ဗီုရုပ်မိမဇုဗဴလပိုဲ စုတ်လဝ်ပ္ဍဲဒ္ၚေါဝ် ကွက်စွံလဝ်ပ္ဍဲသ္ၚိဇကုဇကု ဒၞာဲဋ္ဌာန်မမိက်ကဵုမွဲမွဲတုဲ ဗွဲကြဴစုတိကလိလောန်စဴအာဟီုဍေံရ၊ လဝ်ကဵုဒှ်ကၠာရ။


ကာလဆဵုညာတ်ဒးဗီုရုပ်ကွက်လဝ်တံဂှ် ဆၜိုတ်အယာံမာတ်ဗီုရုပ် (စၞးဂှ်) သၟးဟွံသေၚ် ကလေၚ်ဂွံသတိဗီုမိမဇုဇဗဴလဇကု ဃောဂျိုၚ်ဒၟံၚ်တေံတုဲ ညံၚ်ရဴညာတ်တၟးကၠုၚ်ပ္ဍဲမတ်ဗီုသ္ဂောံမိၚ်ကေတ်ဂလာန်ဝေတ်ဗ္တောန် ပ္ဍဲကတောဝ်သ္ဒးစွံစိုတ် ညံၚ်ရဴသ္ဂောံညာတ်ကေတ်မိမဇကုကွေံကွေံကီုရ၊  ညံၚ်ရဴသ္ဂောံမိၚ်ကေတ်ဂလာန်မိမဇကု ကြပ်ကြပ်စုက်စုက်လုက်လုက်ဒးဒးကီုရ။


တုပ်တဴတွာ်ဗီုသာ်ဂှ်ကီုရ −  ဗီုရုပ်ကျာ်တြဲပိုဲ က္ညကွာ်အာအဃောမဂျိုၚ်တဴ နွံပြာကတ်တေံဂှ်ကီု ညံၚ်သ္ဂောံညာတ်တၟးကၠုၚ်ပ္ဍဲမတ်ဇကုဇကု ကြပ်ကြပ်စုက်စုက်လုက်လုက်ဒးဒး ဗလးအစောံသတိကဵုပညာကွေံကွေံညိ၊ ပၠောပ်စိုတ်သ္ပအာရီု ဗီုရုပ်ကျာ်ဂမျိုၚ် ကဵုညာတ်တၟးကၠုၚ်ပ္ဍဲမတ်လၟုဟ်လမုဟ် ပြဟ်ပြဟ်ပြေဟ်ပြေဟ်တုဲ ဗွဲမအိုဟ်တၟိုဟ် စိုပ်ကၞုၚ်လျုၚ်ဇြုၚ်သ္ဍိုက် နကဵုဓဝ်သဒ္ဓါဍာံဍာံဂှ်ဟေၚ် ကလေၚ်ဗဵုလ္ၚောဝ်အိုတ်ညိ။


'''ဗီုဒတဴဒၟံၚ်''' − ကျာ်တြဲပိုဲသီုကဵုဟွံကွာ်က္ညအာ − ဟဂွံကွာ်က္ညအာ ဒတဴဒေါံဒၟံၚ်တပ်တပ်ဓဝ်ဓဝ် −  တပ်တပ်စဝ်စဝ်−  ညံၚ်ရဴဒဵုထဝ်ဇၞော်ဂှ်လေဝ် ဒုၚ်ဒိုက်ညိညဟွံသေၚ် ရေၚ်တၠုၚ်ဒတုဲဖဵုသတ်ဝေနေယျတံရ၊ ဟိုတ်ဂှ်သေၚ်ဟာ ပ္ဍဲကာလလၟုဟ်ချူပုတ်ဗုတ်ဒက်မာန် သော်ဗဒှ်လဝ်ရုပ်ကျာ် ဗီုဒတဴဒေါံဒၟံၚ် ညံၚ်ရဴဒဵုထဝ် နွံဒၟံၚ်ရ၊  ယဝ်ရသ္ဂောံဆဵုသ္ဂောံဗဵုလ္ၚောဝ်မ္ဂး −  ညံၚ်ရဴကျာ်တြဲမဂျိုၚ်တဴ နွံပြာကတ်တေံကီု သီုကဵုဒတဴဒေါံဒၟံၚ်ညံၚ်ဒှ်တိုန်ဗီုဒၠောံဗ္တောန်ဇကုဇကုဍာံဍာံပြပြဂှ်  ဗွဲမရှ်ေသှ်ေရဴဂဴ လ္ၚောဝ်ပူဇဴအိုတ်ညိ။


'''ဗီုဂဇံဒၟံၚ်''' − ပ္ဍဲအဒေါဝ်ပရိသာတ်ဂှ် လဆောဝ်စှ်လှ်ေမွဲလှ်ေ ဗလးလျးတြဴသာ်တုဲ သီုကဵုမဂဇံတက်ထွာဲဂှ်လေဝ် တွံဓဝ်ကဵုသတ္တံရ၊ သ္ၚဳရံၚ်စရိုတ်သတ္တံ တၟံပရိသာတ်မှာဇန်ဂမၠိုၚ်တုဲ ဗွဲမဗဗွဲကဵုစရိုတ်ဂှ် တွံဓဝ်လၟိုန်ဟေၚ် ရေၚ်တၠုၚ်ကဵုဒတုဲဖဵုမြမောဝ်သတ္တံရ၊ ဟိုတ်ဂှ်သေၚ်ဟာ ပ္ဍဲကာလလၟုဟ် ချူပုတ်ဒက်မာန်သောန်ဗဒှ်လဝ်ရုပ်ကျာ် ဗီုတက်ထွာဲ (ဒက်ထွာဲ−တၚ်ထွာဲ)နွံဒၟံၚ်ရ၊ ယဝ်ရသ္ဂောံဆဵုသ္ဂောံဗဵုလ္ၚောဝ်မ္ဂး,  ဗီုသ္ဂောံကလၚ်ပၚ်မှိၚ်ဓဝ်ပ္ဍဲဇရေၚ်ကျာ်တြဲ ဃောမဂျိုၚ်တဴ နွံပြာကတ်တေံကီု ညံၚ်သ္ဂောံညာတ်တၟးကေတ် နကဵုစိုတ်မာန် ဂစာန်လ္ၚောဝ်ပူဇဴဗွဲမရှ်ေသှ်ေရဴဂဴအိုတ်ညိ။


'''ဗီုတိက်တၚ်ဒၟံၚ်''' − ပ္ဍဲပယာံဗ္တံ ကာလလဆောဝ် တိက်တၚ်ဒၟံၚ်ပ္ဍဲဘာဂန္ဓကုဋဳဂှ်လေဝ် ဗၞတ်ဒေဝတဴဗြမှဴအိန်ဗြီုကၠုၚ်ဂရၚ်ပ္တီဂလာန် သၟာန်ပုစ္ဆာတံဂှ် ဟီုတွံသှ်ထ္ၜးကဵုရ၊ ပၠေၚ်ကၠေံသၠေဟ်ပၟာ ဖအိုတ်ထောံသၚ်္ကာဝေနေယျပြဟ်ပြဟ်ပြေဟ်ပြေဟ်ဟေၚ် ရေၚ်တၠုၚ်ကဵုဒတုဲဖဵုမြမောဝ်သတ္တံရ၊ ဟိုတ်ဂှ်သေၚ်ဟာ ပ္ဍဲကာလလၟုဟ် ကော်ခဴစကျာ်နိဗ္ဗာန်သတိက်ဗီုတိက်တၚ်ဒၟံၚ် ကၠောန်ဗဒှ်လဝ်နွံဒၟံၚ်ရ၊  ယဝ်ရသ္ဂောံဆဵု သ္ဂောံဗဵုလ္ၚောဝ်မ္ဂး,  ဗီုဟီုတွံသှ်ထ္ၜးဂလာန်ပုစ္ဆာဃောကျာ်တြဲမဂျိုၚ်တဴ နွံပြာကတ်တေံကီု ညံၚ်သ္ဂောံညာတ်တၟးကေတ်နကဵုစိုတ်မာန် ဂစာန်လ္ၚောဝ်ပူဇဴဗွဲမရှ်ေသှ်ေရဴဂဴအိုတ်ညိ။


'''ဗွဝ်ဓာတ်ဂမၠိုၚ်''' − ကျာ်တြဲပဴိုဲဂှ် နူအာယုက်ၜါစှော်ဒ္စိတ်(၂၉)သၞာံတေံ ဒဴတိတ်ဂြိုပ်တုဲ အာယုက်ပေၚ်ပိဣသုန်(၃၅)သၞာံဂှ် အာစိုပ်ဒဒှ်ကျာ်လ္တူပၞၚ်ရတ်မပြဲ သၟဝ်ဇြဲဗောဓိရ၊ ပ္ဍဲအာယုက်မပေၚ်ဒ္စါံစှော်(၈၀)သၞာံဂှ်၊  ဟိုတ်နူမဒးသ္ပပရိနိဗ္ဗာန်စိ၊  ပ္ဍဲဒဒှ်ကျာ်ဝွံ သ္ဂောံတန်တဴဒၟံၚ်အာဗၞတ်ပန်ဣသုန်(၄၅)ဝှ်ေဟေၚ်ရ၊ ဆၜိုတ်ဗၞတ်(၄၅)ဝှ်ဓဝ် သ္ဂောံတန်တဴအာခြာဟွံလံမွဲသာ်ရ၊  သွက်မၞိဟ်လျုၚ်ဇြုၚ်သ္ဍိုက်ကဵုသာသနာပ္တေဟ်ဂုန်ရတ်ပိပြကာ သ္ဂောံရှ်ေသှ်ေရဴဂဴ ပူဇဴအာပၠန်ဂှ် နဒဒှ်မကဵုလဝ်ကြက်အာဲတၟာဲလေဝ်ယ ဓာတ်ဇုတ်ကျာ်ဂမၠိုၚ်ရ။


ဗွဝ်ဓာတ်ဓာတ်ဇုတ်ကျာ်တံဂှ်လေဝ် ညံၚ်သ္ဂောံဒှ်အာဍောတ်ဍောတ်သောဲသောဲလှေက်လှေက်လှံၚ်လှံၚ်ဂှ် မဒးသ္ပလဝ်အဓိဋ္ဌာန်ရ။  [ ဓာတ်ဇုတ်ကျာ်တၠဇမၠိၚ်အာယုက်တံဂှ် ဟဂွံဒှ်လှေက်လှေက်လှံၚ်လှံၚ်တုဲ တန်တဴသှ်ေနွံဒၟံၚ်မွဲထ္ၜောံမွဲကလောံဓဝ် တုပ်ညံၚ်ထဝ်မွဲကလောံဇၞော်ကီုရ] ။


ဟိုတ်ဂှ်သေၚ်ဟာ ပ္ဍဲကာလသ္ဂောံဆဵု သ္ဂောံဗဵုလ္ၚောဝ် သ္ဂောံညာတ်ဓာတ်ကျာ်ဂမၠိုၚ်ကီု ပ္ဍဲကာလသ္ဂောံဗဵုလ္ၚောဝ်ကျာ်စေတဳဋ္ဌပနာလဝ်ဓာတ်ဂမၠိုၚ်ကီု၊  ဆၜိုတ်အယာံမာတ်ဂွံလ္ၚောဝ်ဓာတ်ကျာ် ဂွံလ္ၚောဝ်ကျာ်စေတဳဓဝ်ဂှ်  လ္ပကဵုဂွံဒှ်လ္ပစွံစိုတ်ညိ၊  ဥပမာတုန် − ပ္ဍဲကာလသ္ဂောံညာတ်ကေတ်ဇုတ်မိမ ညာတ်ဒးဇုတ်မိမဇဗဴလဇကုဒှ်ဒှ်၊  ဟွံသေၚ်သာ်ဂှ် ဂိုဟ်ဒလာၚ်ဇုတ် ထ္ၜုတ်စွံပ္တန်လဝ်ဒှ်ဒှ် ညံၚ်သ္ဂောံက္တဵုဒှ်ပြာကတတ်တိုန်ပ္ဍဲစိုတ်ဇကုဇကု ညံၚ်သ္ဂောံညာတ်တၟးပြာကတ်ကၠုၚ် ဗီုတၠုၚ်လအာဇုတ်မိမဗဴလဇကုဂှ် ဒးပၠောပ်စိုတ်မာန်ရ။


ဥပမာတွာ်သာ်ဂှ်ကီုရ ကာလဂဗဆဵု ဂွံဗဵုလ္ၚောဝ်ကျာ်စေတဳသၠိုၚ်လဝ်ဓာတ်ကျာ် လ္ၚဵုဓာတ်သော်ဂမျိုၚ်  လ္ၚဵုဓာတ်ဇုတ်ဂှ် ပၠောပ်စိုတ်သ္ပအာရီုကဵုဓာတ်ဇုတ်ကျာ် မၠာ်သ္ၚဳကဵုဂွံပြာကတ်ပ္ဍဲဇဴညာဏ်ဇကုဇကုညိ၊  ညံၚ်ဂွံတၟးပြာကတ်ဗီုကျာ်နွံပြာကတ်တေံ ဓာတ်ကျာ်ဒဒှ်စၞးကျာ်ဂမၠိုၚ် ဃောဂျိုၚ်နွံပြာကတ်တေံ သ္ပပရိနိဗ္ဗာန်တုဲ ဗွဝ်ဓာတ်ဇုတ်ဂမၠိုၚ် ပိုၚ်ခြာလဝ်စၞးကျာ်ဇေတ်ဇေတ် ကဵုဂွံညာတ်ကေတ်နကဵုစိုတ်ညိ၊ ဟိုတ်ဂှ်ရ −  ဗီုသၠိုၚ်လဝ္ဓာတ်ကျာ်ပ္ဍဲကျာ်စေတဳတံဂှ် ညံၚ်သ္ဂောံဒှ်ဓာတ်ဇုတ်ကျာ်ပ္ဍဲစိုတ်ဇကုဇကု လျုၚ်ဏာစိုတ်သဒ္ဓါဂၠိုၚ်ဂၠိုၚ်ကဵုဝါတုဲ သြဝ်ဂစာန်လ္ၚောဝ်ပူဇဴရှ်ေသှ်ေရဴဂဴအိုတ်ညိ။

==ဂလာန်ဗတိုက်ဖအောဝ်==
ဒဒှ်ရကျာ်တြဲပိုဲ “ဂလိုၚ်လဵုလွဳပရာဇၞော်တော်ချပ်ရံၚ်ညိ” ဟီုဂှ် ရံၚ်ကဵုကိစ္စကျာ်ဂမၠိုၚ်မသုန်ဂှ်တုဲတီကေတ်မာန်ကီုရ၊ နူဂၞန်မလိက်အက္ခဝ်ကစိုပ်ၚဂှ် ဒှ်ကိစ္စဂမၠိုၚ်တုဲ ဂွံဒုၚ်ယၟု “မဟာဝဳ”ရ၊   မၞုံကဵုလွဳပရာဇၞော်ကွေံကွေံရ၊  အခိၚ်ဇူဒီုဟၟဲ − နွံပၠန်ရဗၞတ်မွဲချိုန်ခဏဍောတ်ဓဝ်ဟေၚ် သ္ပတံနူသၞာံဂိတုတ္ၚဲဒှ်ကျာ်တုဲ စဵုကဵုသ္ပပရိနိဗ္ဗာန် ဂစာန်လွဳပရာတွံဓဝ်ဟံၚ်ပြာ်သတ်ဝေနေယျမွဲဂလးဓဝ်ရ။


ဒဒှ်ရရဂလိုၚ်လဵုလွဳမဇၞော်တော်ချပ်ရံၚ်နကဵုညာန်ဇကုဇကုတုဲ သ္ပအာရီုကဵုဂုန်ကျာ်ကွေံကွေံညိ၊  လ္ၚောဝ်ကျာ်ဂၠိုၚ်ဂၠိုၚ်လ္ပဇြိုၚ်စိုတ်အိုတ်ညိ၊ အာအာကၠုၚ်ကၠုၚ် တိက်တိက်မံၚ်မံၚ် လ္ပဝိုတ်ဂုန်ကျာ်အရဟံညိ၊  သွက်သတ်မၞိဟ်ဒေဝတဴဗြမှဴအိန်ဗြီုသတ်တိရစ္ဆာန် မွဲဟာန်ကေုာံလကိုဟ်ကမ္ဘဏ်ယက္ခ  ဆနွံအိုတ်သီု သ္ဂောံဒှ်ပစ္စယ်နိဗ္ဗာန်,  ဟိုတ်သ္ဂောံစိုပ်တသိုက်လေက်ကုတ္တဵုမဂ်ဖဵုနိဗ္ဗာန် ဂစာန်လွဳတွံဓဝ် စဵုကဵုသီထောံခန္ဓပရိနိဗ္ဗာန်ရ။


ရန်ကဵုဂုန်ကျာ်သဗ္ဗညုလွဳပရာလဝ်လ္တူသတ်အနန္တအနန္တံ အသၚ်္ချေယျ အသၚ်္ချေယျံတုဲ လ္ၚောဝ်ကျာ်ဂၠိုၚ်ဂၠိုၚ် ပူဇဴပ္ကဴသြဴဂၠိုၚ်ဂၠိုၚ် ပူဇဴဍာ်ဂၠိုၚ်ဂၠိုၚ် ဗဝ်သၟုတ်ဂၠိုၚ်ဂၠိုၚ် ပၟဝ်ဂုန်ကျာ်ဂၠိုၚ်ဂၠိုၚ်ဂှ် ဒှ်ပရေဂုန်ကျာ် ရော်ဂုန်ကျာ် ဆာပ်ဂုန်ကျာ်မွဲဂကူကီုရ၊  ၜိုန်ရရော်ဂုန်ဟွံပြေ ပရေဟွံဟွံအိုတ်ကီုလေဝ် ခိုဟ်နူမၞိဟ်ဟွံတီဂုန်ကျာ်တံဂှ်ဏီရ၊ မၞိဟ်ဟွံတီဂုန်ကျာ်တံဂှ် သ္ပရှ်ေသှ်ေရဴဂဴပူဇဴကျာ်လေဝ်ဟွံမာန် လ္ၚောဝ်ကျာ်လေဝ်ဟွံမာန် ပၟဝ်ဂုန်ကျာ်လေဝ်ဟွံမာန် မၚ်မွဲဂလာန်ကျာ်လေဝ်ဟွံမာန် ဒ္ဂေတ်ဓဝ်ကျာ်လေဝ်ဟွံမာန် မံၚ်ထောံကြာန်ကြာန်အိုတ်ရ။


ဗီုမဟာကရုဏာကျာ်ဆာန်ဍူလ္တူသတ္တံဇၞော်လောန်ဂှ် ယာံခါရတီဗၞတ်ဒၟံၚ်ဗၞတ်ၜိုတ်ပေၚ်က္ဍိုပ်ကၠံမ္ဂး −  ဗၠးဒၟံၚ်အပါယ်ပန်ဘုံဍာံဍာံရ၊ တီစကဝက်ကဝုဲလေဝ် ဒှ်မၞိဟ်သပ္ပရိုဟ်ခိုဟ်ဒၟံၚ်ကီုရ၊ တီတုဲ အတိုၚ်တဝှ်ကျာ်တွံလဝ်ဂှ် ဒးဒ္ဂေတ်ဗက်ပေၚ်ပေၚ်ရ၊  ဒၞာဲဒးဝေၚ်ဂှ်ဝေၚ် လ္ပကၠောန်၊ ဒၞာဲဒးကၠောန်ဂှ်ကၠောန် လ္ပဇူညိ၊ ဟိုတ်ဂှ်ရ − ဂလိုၚ်လဵုလွဳဇၞော် တော်ချပ်ရံၚ်ညိဟီုဂှ် ဆက်စပ်ကဵုကိစ္စကျာ်ဂမၠိုၚ်မသုန်သာ်တုဲ  အလုံမွဲအာယုက်ကျာ်ဂှ် ဒှ်ကိစ္စဇၞော်အိုတ်ရ။


*'''ကိစ္စကျာ်မသုန်သာ်ဂှ် တဝှ်ပြကိုဟ်မကၠုၚ် ပ္ညုၚ်ထ္ၜးလဝ်အဋ္ဌကတာသဳလက္ခန် ဗြဟ္မဇာလသုတ် စူဋ္ဌသဳလဝဏ္ဏနာ,  အဋ္ဌကထာသုတ္တနိပါကသိဘာရဒွါဇသုတ္တဝဏ္ဏနာ ကၞပ်မွဲ။  ပ္ဍဲပွံက်ဝွံ  ပုရေဘတ္တကိစ္စပစ္ဆာဘတ္တကိစ္စ  စၞောန်ထ္ၜးကိစ္စကျာ်ၜါသာ်ဓဝ်ဟေၚ်ရ'''။

==စၞောန်ထ္ၜးပရူစေတဳဂမၠိုၚ်==
'''စေတဳပန်ဂကူ'''။ အရာဋ္ဌာန်ဒၞာဲဝါဲမၞိဟ်ဂမၠိုၚ်သၞေံသၞဴအဲပရဲ ရှ်ေသှ်ေရဴဂဴဂှ် ဗွဲဘာသာပါဠိ  “စေတိယ” ဗွဲဝေါဟာဘာသာမည် “စေတဳ” ညးမကော်ခဴစရ၊  ဗွဲမဗဗွဲကဵုပၟိက်ဝါဒဒ္ဂေတ်ကွေတ်ပဝေဏဳဇကုဇကုဂှ် ဂပ်ဝ်သ္ပသၞေံသၞဴအဲပရဲရှ်ေသှ်ေရဴဂဴ မပ္တံရုပ်ကျာ် ဒက်မာန်ပုတ်ဂၞတ်လဝ် ဗွဝ်ဂအုံဗ္တဳ ဂအုံဍိုတ် ဒဵုဇၞော်ဂြိုပ်ဇၞော် တၞံဆုဇၞော်တံဂှ် ဂွံဒုၚ်ယၟုစေတဳ−ဟေၚ်ရ၊  နကဵုလညာတ်ညးလညာတ်အဲ ဗီုဇကုမတေဟ်စှ်ေစိုတ်ဂှ် သ္ပရှ်ေသှ်ေရဴဂဴပူဇဴဒၟံၚ်အဆက်အဆက်တုဲ သ္ပဇၞော်ကဵုစေတဳတံဂှ်ရ။


ဟိုတ်ဂှ်ရ − ပ္ဍဲပွိုၚ်ဒေသရးမည်ပိုဲခေတ်လၟုဟ်ဝွံ မၞိဟ်လ္ၚဵုလ္ၚဵ ဆၜိုတ်ဂအုံဗ္တံကဵုဂအုံဍိုတ်ဟေၚ် “ကော်ခဴစစေတဳ”ဂှ် ကော်ခဴဟွံဍိုတ်ပေၚ်စုံရုံဏီရ၊ ကော်ခဴစ ဟွံစိုပ်ကၞောတ်အထောတ်ဏီရ၊ ပၞောဝ်ကဵုစေတဳဂမၠိုၚ် နွံဂၠိုၚ်ဒၟံၚ်တၞဟ်တၞဟ်သာ်ဂှ် စေတဳရဲလုပ်ဗော်ဗုဒ္ဓဘာသာတံ ဂပ်ဝ်သ္ပရှ်ေသှ်ေရဴဂဴ ပူဇဴသၞေံသၞဴအဆံၚ်လ္တူသၠုၚ်အိုတ်ဂှ် − ဓာတုစေတဳ,  ဓမ္မစေတဳ,  ဥဒ္ဒိဿစေတဳ,  ပရိဘောဂစေတဳ ဣဝွံ နွံပန်ဂကူပြကာရောၚ်။


'''ဓာတုစေတဳ''' − ကျာ်တြဲသ္ပပရိနိဗ္ဗာန်တုဲ ဓာတ်ဇုတ်ဂမၠိုၚ် မသၟေဟ်သှ်ေဒၟံၚ်ဗၞတ်မွဲနတံဂှ် ဓာတုစေတဳမ္ဂးယၟုရ၊  ဟိုတ်နူကျာ်သဗ္ဗညုစွံပ္တန်လဝ် နဒဒှ်ကြက်အာဲတၟာဲစိ “အာဲတၟာဲ”လေဝ်မ္ဂးယၟုရ၊  ပၞောဝ်ကဵုအာဲတၟာဲသွက်ဂကူဗုဒ္ဓဘာသာ ဂွံရှ်ေသှ်ေဓာတ်ဂမၠိုၚ်ဝွံ ဓာတ်ကျာ်ဇၞော်အိုတ်ဂှ် မၞုံဗၞတ်တၟာၜဲမုဂ် (တၟာမၜဲကဒါတ်) ဓာတ်တဲအဒေါဝ်ဂှ် တၟာကၞောန်သ္ၚု,  (သ္ၚုသ္ကုတ်)၊  ဓာတ်ဍောတ်အိုတ်တံဂှ် တၟာမရာဲဒှ်ကီုရ။


'''ဓမ္မစေတဳ''' − ပိဋကတ်ပိပါဠိပါၚ်ကျာ်တြဲအိုတ်သီုဂှ် ဓမ္မစေတဳမ္ဂးယၟုရ၊ တဝှ်ဍောၚ်ဓဝ်ကျာ် မစိုန်ဒှ်တဴပိဋကတ်ပိဂှ် ဆၜိုတ်အယာံမာတ်သ္ပရှ်ေသှ်ေရဴဂဴ ပူဇဴသၞေံသၞဴအဲပရဲဟွံသေၚ်ဏီရ၊ ယဝ်ရသ္ဂောံမၚ်မွဲဒ္ဂေတ်ဗက်အာအတိုၚ်တဝှ်ဍောၚ်ဓဝ်မ္ဂးလေဝ် သွက်ရဲလုပ်ဗော်ဗုဒ္ဓဘာသာတံဂှ် ဒှ်စေတဳသ္ပဒြဟတ်ထတ်ထတ်စောံစောံရုံရုံဂပ်ဂပ် အပ်ပြာပ်လမျီုထေက်ူဗွဲမလောန်ရ။


'''ဥဒ္ဒိဿစေတဳ''' − ပါဠိမ္ဂးဥဒ္ဒိဿဂှ် တွံအရထအရာဝတ္ထုဂပ်ဝ်ပၠောပ်ဏာစိုတ် ရန်တၟံဏာစိုတ် ( ဒးဒုၚ်လျုၚ်ကဵုစိုတ်ညးတၞဟ်ရ၊ ) ဟိုတ်ဂှ်ရ − ရန်တၟံကဵုကျာ်တြဲမဂျိုၚ်တဴနွံပြာကတ်တေံတုဲ (ကျာ်တြဲဂှ် ဒးဒုၚ်ရန်တၟံ) ဗီုရုပ်စၞးကျာ်ဂမၠိုၚ်ကၠောန်ပတုပ်လဝ်ဗီုဒတဴ, ဗီုဂဇံ,  ဗီုတိက်တၚ်တံဂှ် ဒှ်ဥဒ္ဒိဿစေတဳဖအိုတ် ဂိုၚ်သမ္တီလဝ်နကဵုစိုတ်ညိ။


ဥဒ္ဒိဿစေတဳတံဂှ်လေဝ် ကျာ်ထွာဲ ကျာ်ဒတဴ  ဒက်မာန်ပုတ်ဂၠတ်သောန်လဝ်ကျာ်ထၜိုဟ်ဍာ်,  ကျာ်ပဋိမာရုပ်,   ကျာ်နိဗ္ဗာန်သတိက်,  ကျာ်စေတဳ,  ကျာ်ချူလဝ်နကဵုဍာ်ဂဥုဲဒှတံ၊  အတိုၚ်ခုတ်ခဴကဵုလဝ်ယၟုယၟာတံဂှ် ဒှ်ကျာ်ဥဒ္ဒိဿစေတဳဖအိုတ်ရ၊  ဗီုလဵုကော်ကော် ရုပ်ရဴပတုပ်ကဵုကျာ်သ္ပစၞးကျာ်တုဲ ကၠောန်ခၞံဗဒှ်လဝ် သွက်ဂွံသ္ပရှ်ေသှ်ေရဴဂဴ ပူဇဴသၞေံသၞဴဂှ် ဒှ်ဥဒ္ဒိဿစေတဳဖအိုတ်ရောၚ်၊ ဟိုတ်ဂှ်ရ −  ရုပ်စၞးကျာ်ဂမၠိုၚ်အိုတ်သီုဂှ် ဒှ်ဥဒ္ဒိဿစေတဳဖအိုတ်ပၠောပ်စိုတ်လျုၚ် ဖျုၚ်ဏာသဒ္ဓါဇေတ်ဇေတ်တုဲ ကေတ်ပရဲကဵုလေပ်အိုတ်ညိ။


'''ပရိဘောဂစေတဳ''' − အပေါတ်အရပ်အစပ်ကျာ်ဂှ် ဗွဲပါဠိ “ပရိဘောဂစေတဳ” မ္ဂးယၟုရ၊ မပ္တံကဵုလေံဒစုန် − ဇုက်ကာယဗန် − ခ္ဍိုဟ်ဍာ် − ၜုန် −ဗဗေၚ်ဒၞပ်က္ဍိုၚ်သပိုၚ်သ္ၚာ ပရိက္ခရာအိုတ်သီုကီု တၞံဇြဲဗောဓိ မဒှ်ဆုပလိုဟ်ကျာ်ဒလာဲကျာ်ကီု  ဒၞာဲဝါဲဋ္ဌာပနာသၠိုၚ်လဝ်ဓာတ်ကျာ် ကြောတ်ထဝ်ကြောတ်သြန် စွံပ္တန်လဝ်ဓာတ်ကျာ်ကီု အရပ်အစပ်ကျာ်အိုတ်သီုဂှ် ပရိဘောဂစေတဳမ္ဂးယၟုရောၚ်၊  ဟိုတ်ဒှ်သာ်ဂှ်ရ − အပေါတ်အရပ်ပြဘိုက်ကျာ်အလုံအိုတ်သီုတံဂှ် ဒှ်ဒၟံၚ်ပရိဘောဂစေတဳတုဲ ပိုဲဂကူမည်ဗုဒ္ဓဘာသာဂမၠိုၚ်  မဒးတသိုၚ်ကေတ်ကုသဵု ပ္ဍဲစေတဳဝွံ ထေက်ကကြိုက်ဗွဲမလောန်ရောၚ်။


ဗီုဂွံသ္ပအာရီုကဵုစေတဳပန်ဂကူ ကျာ်စေတဳ ကျာ်ပဋိမာရုပ် ကျာ်ဆုတၟံဍိုတ်ဂမၠိုၚ်ဒှ်တံ၊ နိဿဲဗလဲဗက်နဲကိုပ်ကၠာတေံတုဲ ကျာ်စေတဳဓာတ်ကျာ်မွဲမွဲသာ် ညံၚ်ဂွံကၠုၚ်တၟးပြာကတ်ပ္ဍဲမတ်ပ္ဍဲစိုတ်ဇကုမာန် ဂစာန်လွဳပရာအိုတ်ညိ၊ နကဵုအစဳရေၚ်လၟေၚ်ဂလာန်မဟီုကၠုၚ်တုဲဝွံ ညံၚ်ရဴကျာ်ဂမျိုၚ် သ္ဂောံကၠုၚ်တၟးပြာကတ် ဂွံညာတ်နကဵုမတ် နကဵုစိုတ်မာန်ဂှ် ဆိၚ်ဆခယျကေတ်ဒးကီုရ။


ကာလဂဗဆဵုညာတ်ဒးဗီုရုပ်စၞးကျာ် ဗဒါဲမုက္ခဝါကျာ်တံဂှ် ဟွံရောံဒည ဟၟဲကဵုဂါရဝမ္ၚဵုဍဵုဗလိုက်ဖျေံ ရှ်ေသှ်ေရဴဂဴလေဝ် သဒှ်ဟွံမာန် ဟွံဂံၚ်သ္ပရ၊ ဒလဵုဒလဵုခၞံၚ်ခၞံၚ် ဟွံဂံၚ်သ္ပရ၊  ပလီုကၠေံဂါရဝမ္ၚဵုတုဲ ဟွံဂံၚ်ဒၟံၚ်ဗဒါဲဂှ်ရ၊ သ္ပရှ်ေသှ်ေရဴဂဴ ဇဴကုသဵုကတဵုဒှ်ကၠုၚ် လျုၚ်ဇြုၚ်သ္ဍိုက်ကျာ်ဗွဲတၟေၚ်တၟဟ် ကတဵုဒှ်မာန်ရ၊ ဆဂးဂှ် ဥပမာပ္ဍဲလိုက်ဏံ ကၠာဟွံတီတၟေၚ်ဂုဏ်ပ္ဍဲပူဂဵုမမိက်ကဵုမွဲမွဲဏီဂှ် သ္ပဒၟံၚ်အရှ်ေအသှ်ေ ဆၜိုတ်ဗၞတ်ညိညကီုရ။


ဗွဲကြဴကာလကလေၚ်တီကေတ်တၟေၚ်ဂုဏ်ပူဂဵုဂှ်တုဲ ညံၚ်ရဴစိုတ်ကတဵုဒှ်တိုန် မိက်ဂွံရှ်ေသှ်ေသၞေံသၞဴ မိက်ဂွံလျုၚ်ဇြုၚ်သ္ဍိုက်လောန်ဗၞတ်ရ၊ မိက်ဂွံပတှ်ေဖျေံစိုတ်အိုတ်သံသယ မိက်ဂွံသ္ၠဇြဟတ်ထတ်ထတ်စောံစောံမာန်ဂှ်ကီု၊  တုပ်ဗီုပၟာသာ်လွာဂှ်ကီုရ ဂုဏ်အလုံဖအိုတ် ဆၜိုတ်နွံဒၟံၚ်ပ္ဍဲကျာ်တြဲဂှ် သွက်ဂွံပတှ်ေဖျေံစိုတ်သ္ပဇြဟတ် ဗဒါဲဒလာဲခိုဟ်ဆာဲဒးရး၊ ခိုဟ်လောန်နူပူဂဵုဂှ်ဂှ် လ္ၚီဆလက်ဆကိုတ်ဆဟွံဟွံကရ၊ ဂုဏ်တၟေၚ်တၟဟ်နွံဒၟံၚ်ပ္ဍဲကျာ်ဂှ် မၞိဟ်အပြောံသာမညလ္ပဟီုဏီရ၊ ဂုဏ်ကျာ်မွဲဇကုဂှ် ကျာ်မွဲဇကုပၠန် ၜိုန်ရဟီုထိုၚ်သးလုကဴပွိုၚ်မွဲကဝ်ကီုလေဝ် အိုတ်အာဟွံမာန် မၞုံဂုဏ်ဂၠိုၚ်ဂၠၚ်တဴဗွဲမလောန်ရောၚ်။


ဆဂှ်ဟွံသေၚ်ဏီ  ညံၚ်ရဴဟီုဂးစ “စနူမၞိဟ်မွဲဒှ်မၞိဟ်ကၠံ”လေဝ် ဟီုဂးထိုၚ်သးအိုတ်ရ၊ နူမၞိဟ်မွဲဒှ်မၞိဟ်ကၠံလ္ၚီလက် ဆက်အာမၞိဟ်ကဵုမၞိဟ် ဒေဝတဴကဵုဒေဝတဴ အိန်ကဵုအန် ဗြီုကဵုဗြီု ဟီုဂးစဂုဏ်ကျာ်ဒ္စိတ် စိုပ်လ္အိတ်အိုတ်ရ၊ ဂုဏ်ကျာ်ဒ္စိတ်ဂှ် ဂပ်ဝ်ထိုၚ်သးသ္ပအံသဝ်ဒၟံၚ်ဂြုဂြုဂြီုဂြီု သ္ပအာရီုအိုတ်ရ၊ ဆၜိုတ်သ္ဂောံမိၚ်ညးတယဟ်ဟီု လဖှ်ကြဵုဇာဗရုလလောၚ်ဒၟံၚ်ဂုဏ်ကျာ်ဒ္စိတ်ဂှ် ဗၞတ်ညာန်ဇကု စိုပ်ဆၜိုတ်ဂၠာံဇွိတ်ဒး၊ ယဝ်ရသ္ဂောံတီညိညသ္ဇိုၚ်သာမ္ဂး  ဓဝ်သဒ္ဓါဇၞော်တိုန်ဗွဲမလောန်တုဲ သွက်ဂွံသ္ပအာရီုကဵုဂုဏ်ကျာ် သွက်ဂွံဖ္ဍေါတ်ဂါထာလ္ၚောဝ်ကျာ်ပ္ဍဲသ္ၚိဇကုဂှ် ဟွံသ္ဇိုၚ်စိုတ် − ဟွံဇြိုၚ်စိုတ်သက်သက်ရောၚ်။


ဟိုတ်ဒှ်သာ်ဂှ်ရ − ဗီုဂွံသ္ပအာရီုကဵုရုပ်ကျာ် လျးကျာ် ကျာ်စေတဳဒှ်တံ၊ ချူခၞံထ္ၜးကဵုတုဲ  ဂနူဏံပၠန် သွက်မှာဇန်ဂကူရာမည ဂွံသ္ပတိုၚ်ခဳ ဂွံစဳကၠး ဒးသၞောတ် ဂွံဖ္ဍေါတ်ဂါထာလ္ၚောဝ်ကျာ် ဂါထာလ္ၚောဝ်ကျာ်ဟွံက္ဍန်ဟွံတြး ညံၚ်ဂွံဖ္ဍေါဝ်ဒးကၠးကၠးတၟးတၟးပ္ဍဲစိုတ် ဂွံတိုန်ပါၚ်လောဲသွာ အခါလဵုဟွံဟီု အကြီုဂုဏ်ကျာ်ကဵုအရထ အဓိပ္ပါယ်ချူဆာဲလဝ် ချူဇန်လဝ်ဂတဏံ  ပတိုန်လဝ်ပါၚ်တိုက်တုဲ သြဝ်စၟတ်သမ္တီမၠာ်သ္ၚဳမွဲအိုတ်ညိ။

==စၞောန်ထ္ၜးပွံက်ဂုဏ်ကျာ်==
'''ပါဠိဂုဏ်ကျာ်ဒ္စိတ်တပ်''' ။
*“ '''ဣတိပိသောဘဂဝါ  အရဟံ ၁  သမ္မာသမ္ဗုဒ္ဓေါ   ၂   ဝိဇ္ဇာစရဏသမ္ပန္နော  ၃   သုဂတော   ၄   လောကဝိဒူ   ၅   အနုတ္တရောပုရိသဒမ္မသာရထိ   ၆   သတ္ထာဒေဝမနုဿနံ   ၇   ဗုဒ္ဓေါ   ၈   ဘဂဝါ   ၉'''   ”

'''သွက်ဂွံတီအဓါပ္ပါယ်''' ။
*ပ္ဍဲကဵု “ဣတိပိသောဘဂဝါ”ဂှ်  “ဣတိပိ”တုန် − ပါဠိမစၞောန်ထ္ၜးဟိုတ်မမိက်ကဵုမွဲမွဲ မတၟးပြာကတ်ကၠုၚ် ပ္ဍဲအပ္ဍဲညာဏ်ဇကုဇကုရောၚ်၊   “သောဘဂဝါ” တုန် − ပါဠိမစၞောန်ထ္ၜးဇကု ဒဗ်ကျာ် (ဒပ်ကျာ်)ရောၚ်၊  ဟိုတ်ဂှ်ရ − ပါဠိမ္ဂး  “ဣတိပိသောဘဂဝါ”ဂှ် ဒးတောဲဖက်ဗဂပ်ကဵု ဂုဏ်ဒ္စိတ်ဖအိုတ်ရောၚ် ။


'''ဗီုဂွံတောဲဗဂပ်''' ။
*၁။ '''ဣတိပိသောဘဂဝါအရဟံ''' ။
*၂။ '''ဣတိပိသောဘဂဝါသမ္မာသမ္ဗုဒ္ဓေါ'''။
*၃။ '''ဣတိပိသောဘဂဝါဝိဇ္ဇာစရဏသမ္ပန္နော'''။
*၄။ '''ဣတိပိသောဘဂဝါသုဂတော'''  ။
*၅။ '''ဣတိပိသောဘဂဝါလောကဝိဒူ''' ။
*၆။ '''ဣတိပိသောဘဂဝါအနုတ္တရော, ပုရိသဒမ္မသာရထိ''' ။
*၇။ '''ဣတိပိသောဘဂဝါသတ္ထာဒေဝမနုဿာနံ''' ။
*၈။ '''ဣတိပိသောဘဂဝါဗုဒ္ဓေါ''' ။
*၉။ '''ဣတိပိသောဘဂဝါဘဂဝါ''' ။

==အရထဂုဏ်ကျာ်အရဟံ==
(၁) သောဘဂဝါ၊ ၚ်၀ ကျာ်တြဲပြဲဝိသေသတၠပိုန်တြဴပြကာဂှ်။    ဣတိပိ၊  ဟိုတ်ဟိုတ်နူသ္ၚောဲ ဟၟဲကဵုကိလေသလ္ၚီမသုန်ကၠံ  တဏှာကၠံဒ္စါံ  သီုဝါသနာအိုတ်အာဗိုန်ဂၠိညိရော  ၊ ဟွံလှိုက်ကြိုက်ထေက်ဒုၚ်ဒါန်မွဲဟာန်ပူဇဴသတ္တံ  တၟံညးအိုတ်သီုသာ်ဝွံကီုလေဝ်။   အရဟံ၊  အရဟံ မ္ဂးယၟုရ။  အရဟံ− ပြာကတ်တမ္ညဝ် အံသဝ်လောန်သတိုက် အိုတ်အာဟွံမာန် စိုပ်ဋ္ဌာန်ဘုံဗြို ဓလီုဍိုက်ဟောကၠံၚ် − အရဟံ −  မ္ဂးယၟုရ။  


'''သွက်ဂွံတီအဓိပ္ပါယ် ။'''
*ဂုဏ်ကျာ်အရဟံမ္ဂးဂှ်  စၞောန်ထ္ၜးအရထသ္ၚောဲနူကိလေသဂှ်မွဲ၊   စၞောန်ထ္ၜးအရထ ထေက်ကဵုဒုၚ်ဒါန်ညးထေက်ကဵုပူဇဴညးဂှ်မွဲ၊  ဣဝွံ  စၞောန်ထ္ၜးအရထဗွဲခမၞောန်ၜါသာ်ရ။


'''ဗွဲတြးတုန် −−'''
* စၞောန်ထ္ၜးအရထသ္ၚောဲနူကိလေသဂှ်မွဲ။  (ဝါသနာလေဝ်အိုတ်အး)
* စၞောန်ထ္ၜးအရထဂစိုတ်ကၠေံသၞသတြုကိလေသ နကဵုသၞာ်အရဟတ္တမဂ်ဂှ်ၜါ။
* စၞောန်ထ္ၜးအရထပလီုပလာ်ကၠေံစက်အရာသံသာဂှ်ပိ။
* စၞောန်ထ္ၜးအရထထေက်ဒုၚ်ဒါန်ပူဇဴမၞိဟ်ဒေဝတဴဗြမှဴအိန်ဗြီုဂှ်ပန်။
* စၞောန်ထ္ၜးအရထဟွံပတုဲပွသရာံပါပ်ပ္ဍဲဋ္ဌာန်လ္ၚုဂှ်မသုန်။
(ပြကိုဟ်ဝိသုဒ္ဓိမဂ်ကၞပ်မွဲ −  ဇေန် − ၁၉၂) ပ္ဍဲပြကိုဟ်ဝွံ ဗီုညးတောဲဗဂပ်လဝ်ဂှ်  −    သောဘဂဝါ  ဣတိပိအရဟံ၊  ဣတိပိသမ္မာသမ္ဗုဒ္ဓေါ။  ပ ။  ဣတိပိဘဂဝါ။  သ္ဂောံဆဵုကေတ်ရ။  ညးလ္ၚဵု သ္ပအစာံကဵုပြကိုဟ်ဂှ်တုဲ −
* သောဘဝဂဝါဣတိအရဟံ ။
* ဣတိပိသမ္မာသမ္ဗုဒ္ဓေါ ။
* ဣတိပိဝိဇ္ဇာစရဏသမ္ပန္နော ။
* ဣတိပိသုဂတော ။
* ဣတိပိလောကဝိဒူ ။
* ဣတိပိအနုတ္တရောပုရိသဒမ္မသာရထိ ။
* ဣတိပိသတ္ထာဒေဝမနဒဿာနံ ။
* ဣတိပိဗုဒ္ဓေါ ။
* ဣတိပိဘဂဝါ။  သာ်ဝွံလေဝ် ချူခၞံလဝ်နွံဒၟံၚ်ရ။


ဗဗွဲဒၟံၚ်ဖအိုတ်ရ။ ဂုဏ်ကျာ်ဂွံဒှ်အာစှ်ဂှ်  −  ပ္ဍဲဂုဏ်မရနုက်ကဵုတြဴ − အနုတ္တရောသ္ပမွဲ၊  ပုရိသဒမ္မသာရထိသ္ပမွဲတုဲ ဂုဏ်ကျာ်ဒှ်အာစှ်ရောၚ်။


ကိလေသလ္ၚီမသုန်ကၠံ တဏှာကၠံဒ္စါံမ္ဂးဂှ်  ကိလေသမၞုံဒၟံၚ်ပ္ဍဲသန္ထာန်သတ်ပုထုဇန်တံဂှ် ဗွဲခမၞောန်စှ်၊ ဗွဲတြးလ္ၚီမသုန်ကၠံ၊  တဏှာမၞံဒၟံၚ်ပ်ဍဲသန္ထာန်သတ်ပုထုဖနန်တံဂှ် ဗွဲခမၞောန်ပိ ဗွဲတြကၠံဒ္စါံရ၊  (သဘဴဓဝ်ပလေပ်ကဵုစိုတ်ကၠိခ္ဍက်ၚေတ်ပေတ်စောန်ပြံက်ဍံက်ဍေန်အာဂှ် ကိလေသမ္ဂးယၟုရ၊ သဘဴဓဝ်ထၞေန်စစေန်စပ်ဗာန်ခြပ်မံၚ်ပ်ဍဲအာရီုဂှ် တဏှာမ္ဂးယၟုရ။  တဟၚ်တဟောန်မိက်ဂွံဂွံလောန်လောန်ကာဲကာဲလေဝ် တဏှာဖအိုတ်ရ) ။


'''[ကိလေသစှ်မ္ဂးဂှ်  လောဘ,  ဒေါသ,  မောဟ,  မာန,  ဒိဋ္ဌိ,  ဝိစိကိစ္ဆာ,  ထိန,  ဥဒ္ဓစ္စ,  အဟဳရိက,  အနောတ္တပ္ပ−ရောၚ်]''' ။

'''[အဏှာပိမ္ဂးဂှ် ကာမတဏှာ,  ဘဝတဏှာ,  ဝိဘဝတဏှာရောၚ်၊  တဏှာမထၞေန်စေန်စပ်ပ္ဍဲအာရီုကာမဂုန်မသုန်  မပ္တံရူပါရီုဂှ် ကာမတဏှာ၊ တဏှာမထၞေန်စေန်စပ်ပ္ဍဲဘဝမဗိုန်ဂၠိ မဒှ်မွဲဟာန်ကေုာံ သဿတဒိဋ္ဌိဂှ် ဘဝတဏှာ၊ တဏှာမထၞေန်စေန်စပ်ပ္ဍဲဘဝမပိုတ်သ္ကုတ်မဒှ်မွဲဟာန်ကေုာံ ဥစ္ဆေဒဒိဋ္ဌိဂှ်  ဝိဘဝတဏှာ မ္ဂးယၟုရ]'''။


ဗီုဂွံရိုဟ်လၟိဟ်ကိလေသဗွဲတြးတုန် − လောဘမွဲဂှ် သ္ပအာရီုကဵုဓဝ်(၇၅)မတွံဂး −  နာံ−၅၃၊  နိပ္ဖန္နရုပ်−၁၈၊  လက္ခဏရုပ်−၄ ပံၚ်တုဲ ဒှ်ထပှ်ဣသုန်(၇၅)ရ၊  အာရီု ၇၅ ဂှ် ပ္ဍဲအပ္ဍဲသန္ထာန်ဇကုလေဝ်နွံ,  မ္ၚးသန္ထာန်ဇကုလေဝ်နွံ၊  ဟိုတ်ဂှ်ရ − လောဘမွဲဓဝ် သ္ပအာရီုကဵုအဇ္ဇျတ္တသန္ထာန်ဂှ် ၇၅၊  လောဘမွဲဓဝ် သ္ပအာရီုကဵုဗဟိဒ္ဓသန္ထာန်ဂှ် ၇၅၊ ပံၚ်သၟဟ်တုဲဒှ်အာ လောဘ−၇၅−ရ။


ညံၚ်ရဴကိလေသလောဘဂှ်ကီု မပ္တံကိလေသဒေါသတံဂှ်လေဝ် နွံ(၁၅၀)ဖအိုတ်တုဲ၊  ၁၅၀−ဂှ် တန်လဝ်,  ပၟဝ်ကဵုကိလေသစှ်  ဒှ်လ္ၚီမသုန်ကၠံ(၁၅၀၀)ရောၚ်၊  ယဝ်ရပၟဝ်ကဵုပညပ်တၞဟ်တၞဟ်မ္ဂး   ရိုဟ်လၟိဟ်ဟွံမာန်ရ။


ဗီုဂွံရိုဟ်လၟိဟ်တဏှာဗွဲတြး။  တဏှာပိဂှ်တန်လဝ်ပၟဝ်ကဵုအာရီုတြဴ,  ဒှ်စှ်ဒ္စါံ −၁၈၊  ၁၈−ဂှ် တန်လဝ်ပၟဝ်ကဵုကာလပိမတွံဂး  အတိက်ပစ္စုပ္ပန်အနာဂတ်ဒှ်အာ ၅၄၊  ၅၄−ဂှ် တန်လဝ်ပၟဝ်ကဵုသန္ထာန်ၜါမတွံဂး  အဇ္ဇျတ္တ,  ဗဟိဒ္ဓဒှ်အာကၠံဒ္စါံ ၁၀၈−ရောၚ်၊  ဟိုတ်ဂှ်ရ  တဏှာပိတန်လဝ်ပၟဝ်ကဵုအာ,  ကာ,  သန်,  မမိက်သ္ဂးရောၚ်။


သီုဝါသနာအိုတ်အာဗိုန်ဂၠိညိရောဟွံလှိုက်မ္ဂးဂှ် သၟူအမြာဲကိလေသသတၚ်လဒပ်ဂွပ်ဒၟံၚ်ပ္ဍဲသန္ထာန်သတ္တံ,  ဗွဲအစောံသတ္တိကိလေသထီုဗးဗဝ်ဂအုံလဝ်ပ္ဍဲသန္ထာန်သတ္တံဂှ် “ဝါသနာ” မ္ဂးယၟုရ၊  ပ္ဍဲသန္ထာန်တပအရှန်တံဂှ် ၜိုန်ရကိလေသအိုတ်အာကီုလေဝ် သၟူအမြာဲဍေံ,  ဝါသနာထီုဗးဗဝ်ဂလုံလဝ်ဍေံ,  ဆက်ဆေန်ပါကၠုၚ်နူဘဝကၠာကၠာတေံဂှ် အိုတ်အာဟွံမာန်ကီုရ၊ ညံၚ်ရဴပြိုက်လဝ်အရက်ပ္ဍဲပလၚ်ကီုတုဲ ၜိုန်ရအရက်ဂှ်အိုတ်အာကီုလေဝ် သၟူပသဍေံပ္ဍးဒၟံၚ်တုဲ အိုတ်အာဟွံမာန်ကီုရောၚ်။


ကျာ်တြဲပိုဲဂှ် ဗီုဂှ်ဟွံသေၚ် အုဲအေၚ်သၟူကိလေသလေဝ်ဟၟဲ  စာ်စ္ဍးသ္ၚောဲအာနူကိလေသလ္ၚီမသုန်ကၠံ တဏှာကၠံဒ္စါံ သီုဝါသနာ(ဝါသၞာ) အိုတ်ဂစိုတ်ကၠေံကိလေသလ္ၚီမသုန်ကၠံ တဏှာကၠံဒ္စါံ သီုဝါသၞာဟွံမွဲ နနဲလဵုလေဝ် ဟွံသၠိုက်နကဵုဍာ်ကိလေသတုဲ ဒယှ်တမ္ညဝ်အံသဝ်ပြာကတ် ပ္ဍဲလိုက်လပိုက်စိုပ်အာသွဝ်ဗြီု ဓလီုလဝ်ဖအိုတ်ရ။


ဟိုတ်နူကုတ်ဗပိုတ်ဖအိုတ်ကၠေံသၞကိလေသတဏှာ ဝါသနာတံဂှ်ရ − စိုတ်စရိုတ်ကျာ်တြဲပိုဲလေဝ် ကေဝ်ဇြုလျုၚ်ဗုၜတ်သ္အးဇ္ၚးဗွဲမလောန် ညံၚ်ရဴတၟးတၟောန်ဂဵုဒၟံၚ်ကီုရ။  ဥပမာ ပ္ဍဲလိုက်ဏံတုန် − ပ္ဍဲတိဗ္ၚကၠံသွဝ် မမိက်ကဵုမွဲမွဲ ဗွဲသဘာဝပကိဍေံဟွံမွဲကဵုမၠိုက်ခဗိုက်ဟန်ဗန်ချောဲကၟတ်သ္အးဒၟံၚ်ဂှ်  ယဝ်ရသ္ဂောံတဵုဂြာတ်ကလုတ်လဝ်မဗဳဇတၞဟ်တၞဟ်သာ်  မပ္တံသြောံဇၞော်သြောံသၟတ်မ္ဂး −  ညံၚ်ရဴရေၚ်တၠုၚ်က္တဵုဗဒှ်ကဵုသတ်မဇၞော်ဖေါအ်ဗြေဝ်ကျေဝ်ဂေါဝ် ဒှ်ဒ္ၚေါဝ်မတ်ညးဂမၠိုၚ်ကီု သီုကဵုညးမတသိုက်ပၠံၚ်တဵု ကေုာံ ရေၚ်သ္ကံရ။


တုပ်တဴညံၚ်ရဴသာ်ဂှ်ရ −  ဍာ်ကမၠိကိလေသဍာ်လၟက်လၟုဲအုဲလေၚ် ကိလေသ ပသပသောန်တံဂှ် ညိဓဝ်ဟၟဲပ္ဍဲသန္ထာန်ကျာ်တြဲ  သ္အးဇ္ၚးသ္ဇုၚ်ဂွု ဗုၜတ်ကေဝ်ဒၟဴၚ်ပ္ဍဲဇရေၚ်ကျာ်တြဲ စိုတ်စရိုတ်ကျာ်တြဲ တၟးသ္အးဇ္ၚးဒၟံၚ်လၟိုန်ကာလတုဲ  မဗဳဇခိုဟ်ခိုဟ်ပြဲပြဲမတွံဂး ပွမဂွံကဵုဒါန်သ္ပပူဇဴတံဂှ် သ္ပတဴရ။


မဗဳဇဒါနကုသဵုဒှ်တံ၊   ယဝ်ရသ္ဂောံတဵုဂြာတ်စုတ်ကလုတ်လဝ်မ္ဂး −  ဂုန်ဖဵုအတိုၚ်ဇကုမရန်တၟံဖျုၚ်လဝ်စိုတ်ဂှ် − ဟိုတ်နူကတဵုဗဒှ်မာန်စိ ကလိဂွံဗွဲစၟတ်ရ၊ ကျာ်တြဲပိုဲလေဝ် ဗၞတ်ညးမကဵုဒါန်သ္ပပူဇဴဂြုဂြုဂြီုဂြီုတဴဂှ် ဒုၚ်ကေတ်ထေက်ကြိုက်ဗွဲမလောန်ရောၚ်။  ဟိုတ်ဒှ်သာ်ဂှ်ရ −  ကျာ်တြဲပိုဲ သ္အးဇ္ၚးဒၟံၚ်အလုံသန္ထာန်မွဲတုဲ တုပ်တဴညံၚ်ရဴတိဗ္ၚထၟိက်ဟွံမွဲကဵုချောဲကၟတ် ဗၞတ်တဵုဂြာတ်ဖျေံဏာ ဂွံသတ်ဍေံပေၚ်ပေၚ်၊ ကလိဂွံဂုန်ဖဵုပေၚ်ပေၚ် လေၚ်အာဒေက်အာဟွံမွဲရောၚ်။

'''*(အ္စသၠပတ်မည်တြေံ ညးချူစ − ဗိဇ္ဇ − မဗိဇ္ဇရောၚ်)'''


ဟိုတ်နူဂုဏ်အရဟံ ထေက်ဒုၚ်ဒါန်ပူဇဴဇၟာပ်ဇၟာပ်သၟိၚ်မၞိဟ်ဒေဝတဴ ဗြမှဴအိန်ဗြီုဂှ်ရ −  ပ္ဍဲကာလလက်ထက်ကျာ်တြဲပိုဲဂှ် သၟိၚ်ဗြီုဇၞော် ကော်ခဴစ “သဟမ္ပတိမဟာဗြီု”ဂှ် နကဵုပ္ကဴဇၟန်ရတ်စဳဇန်ဒွက်လဝ် မၞုံဗၞတ်တၟာဒဵုသိန္နရာဇ် သ္ပပူဇဴကျာ် ကေၚ်ကဵုလဝ်ဒါန်ပ္ကဴထဝ်ကုကျာ်တုဲဂှ် သၟိၚ်ဓမ္မာသောက တၠညးဍုၚ်ပါဋလိပုတ်လေဝ် ကာလကျာ်တြဲလောန်စဴအာနိဗ္ဗာန်တုဲဂှ် ဖအိုတ်ဂြပ်ဒ္စိတ်စှော်တြဴ (၉၆)ကိုတ်ရ၊  ကြပ်စဴသွဝ် ဗဝ်စုတ်ပန်ကိုတ်၊  သၠးကဵုဒါန် ဂြပ်ရတ်ကၠံကိုတ် စိုတ်မိပ်ကွေံကွေံရ၊  ရန်တၟံကဵုကျာ်တုဲ နကဵုအပေါတ်သာသနာဘာဇၞော် ဒ္စါံလက်ကဵုပန်လ္ၚီ(၈၄၀၀၀)ဂှ် သၠးပွးပြုပြေၚ်ကေၚ်ကဵုဒါန် ကေၚ်သ္ပပူဇဴလဝ်တုဲရောၚ်။


နကဵုဂုဏ်အရဟံပြကတ်တမ္ညဝ် အံသဝ်လောန်သတိုက် အိုတ်အာဟွံမာန်မ္ဂးဂှ် ဂုဏ်တၟေၚ်မြဴသာ်ဝွံ ဂလိုၚ်လဵုအံသဝ်အံသဝ် သ္ပအံသဝ်အိုတ်အာဟွံမာန်ရ၊  ဂုဏ်အရဟံနွံဒၟံၚ်ပ္ဍဲဇကုကျာ်တြဲပိုဲဂှ် ဒယှ်တမ္ညဝ်မံက်ဂတဝ်ပြာကတ်အာ အလုံပိစှော်မွဲဘုံတုဲ သၟူအမြာဲဂုဏ်ဂှ်လေဝ် မောဝ်ဇောဝ်ပ္ဍးတၟာဲအာမွဲအဆံၚ်ကဵုမွဲအဆံၚ် မောဝ်ဇောဝ်ဟောကၠံၚ်ဗျာပ်တြးပြးဇးအာ စဵုကဵုစိုပ်ဍုၚ်ဗြီု ဓလီုဍိုက်လဝ်ဖအိုတ်ရောၚ်။


*'''ဂလာန်ဗတိုက်ဖအောဝ်'''
ညးမလျုၚ်ဇြုၚ်သ္ဍိုက်ဗှ်ဗၞုဟ်ဂုဏ်ကျာ် “အရဟံ” တံဂှ်  ဗီုစိုတ်ကျာ်တြဲ စာ်စ္ဍးအာနူကမၠိဍာ်ကိလေသ သ္ဇုၚ်ကေဝ်တၟးသ္အးဇ္ၚးဒၟံၚ် ညံၚ်သ္ဂောံညာတ်ကေတ်နကဵုစိုတ်မာန် ဂစလာန်သ္ပအာရီုပၠောပ်စိုတ်ညိ၊ ဍာ်လၟက်ကိလေသမကၠိခန်ဒၟံၚ်ပ္ဍဲစိုတ်ဇကုဇကုဂှ်လေဝ် ကဵုဇြုၚ်ဂွုဗုၜတ်သ္အး ကဵုတၟးကေဝ်ဒၟံၚ်လၟိုန်ကာလညိ၊ ညံၚ်ဂွံစာ်စ္ဍးအာနူဍာ်ကမၠိလၟက်လၟုဲကိလေသဂှ်ကီု စိုတ်စရိုတ်ဇကု ညံၚ်ဂွံတန်တဴအာပ္ဍဲအာရီုကျာ် ဂုဏ်ကျာ်အရဟံဂှ်ကီု စွံသတိခိုၚ်ခိုၚ်ကၠိုက်ကၠိုက်တုဲ ဂစာန်ဗှ်ဗၞုဟ်ဂုဏ်ကျာ် ပၟဝ်ဂုဏ်ကျာ်အရဟံဂၠိုၚ်ဂၠိုၚ်ကဵုဝါအိုတ်ညိ။

==အရထဂုဏ်ကျာ်သမ္မာသမဗ္ဗုဒ္ဓ==
(၂) သောဘဂဝါ၊ ၚ် − ကျာ်တြဲပြဲဝိသေသ တၠပိုန်တြဴပြကာဂှ်။   ဣတိပိ၊  ဟိုတ်ဟိုတ်ဂြၚ်လဝ်ဍောၚ်ဓဝ်ညေယျမသုန်ပြကာ တီအာအိုတ်သီုသာ်ဝွံကီုလေဝ်။  သမ္မာသမ္ဗုဒ္ဓေါ၊ သမ္မာသမ္ဗုဒ္ဓမ္ဂးယၟုရ။  သမ္မာသမ္ဗုဒ္ဓေါ၊ ပြာကတ်တမ္ညဝ်အံသဝ်လောန်သတိုက် အိုတ်အာဟွံမာန်  စိုပ်ဋ္ဌာန်ဘုံဗြီု ဓလီုဍိုက်ဏာ− သမ္မာသမ္ဗုဒ္ဓ− မ္ဂးယၟုရ။


*'''သွက်ဂွံတီအဓိပ္ပါယ်'''
ဂုဏ်ကျာ်သမ္မာသမ္ဗုဒ္ဓမ္ဂးဂှ် စၞောန်ထ္ၜးအရထဂြၚ်တီကေတ်ဓဝ်အလုံအိုတ်သီု နအလဵုဇကုမ္ဂးရ။  [သမ္မာ− သံ− ဗုဒ္ဓ၊  သမ္မာ− ဟဂွံပၠန်ဂတး၊  သံ− အလဵုဇကု (လဵုမာဲ) ဗုဒ္ဓ− တီကေတ်မာန်။]


ဂြၚ်တီကေတ်ဍောၚ်ဓဝ်ညေယျအလုံအိုတ်သီုဏံမာန်ဂှ် နကဵုသဗ္ဗညုတညာဏ်ဟေၚ်ရ၊  ဂွံဂွံသဗ္ဗညုတညာဏ်မာန်ဂှ်လေဝ် ဒးရနုက်ဗဗေၚ်ကၠုၚ်ကုသဵုပါရမဳပန်အသၚ်ဃဲကဵုပရဲမွဲမှာလက်ကဝ်တုဲ သ္ဂောံဒှ်ကျာ်မာန်ရ၊  ပ္ဍဲကာလကတဵုဒှ်ကျာ် ကလိဂွံသဗ္ဗညုတညာဏ်ဂှ်လေဝ်  အေစာံသတ္တိသ္ကေက်သ္ကာဗွဲမလောန်ရ။


[ညာဏ်တီကေတ်အလုံအိုတ်သီုဂှ် သဗ္ဗညုတညာဏ်မ္ဂးရ၊  ပညာစေတသိက် နွံဒၟံၚ်ပ္ဍဲမဟာကြိယာညာဏ်သမ္ပယုတ်စိုတ်ပန်ဂှ်ဟေၚ် သဗ္ဗညုတညာဏ်မ္ဂး ယၟုရောၚ်။ ]


ပ္ဍဲဍုၚ်လိုက်လောကဝွံ မၞိဟ်ဂမၠိုၚ် ကာလဆဵုဂဗညာတ်ဒးခၟိက်ခၟန်တိဟန်ဗန် မလိုက်လက်ကၠိုက်ဍောတ်ဍောတ်သောဲသောဲ ဂၠောဲကောံကၠုၚ်ဗဵုဂြုဂြုဂြီုဂြီုဂှ် မၞိဟ်မတ်ခိုဟ်ခိုဟ်ဂမၠိုၚ် သ္ဂောံညာတ်မာန်အိုတ်ရ၊ မၞိဟ်မ်တ်သဗုၚ်သဗုၚ်သပါသပါတံဂှ် ဂလိုၚ်လဵုရံၚ်ရံၚ်ဗဵုဗဵု ဆဵုညာတ်ကေတ်ဟွံမာန်အိုတ်ရ၊  မၞိဟ်မတ်လီုလီုလာ်လာ်တံဂှ်  သာ်လဵုသ္ပလေဝ်ညာတ်ကေတ်ဟွံမာန်အိုတ်ရ၊  သာ်လဵုသ္ပလေဝ် တီကေတ်ဟွံမာန်အိုတ်ရ။


တုပ်တဴတွာ်သာ်လွာဗီုဂှ်ကီုရ၊  ဇၟာပ်သတ္တံ အာရီုထေက်ကဵုညာတ်ထေက်ကဵုတီဂှ်  ၜိုန်ရပ္တိတ်ဇြဟတ်သွက်ဂွံညာတ်သွက်ဂွံတီဂလိုၚ်လဵုကီုလေဝ်  ၜိုတ်လညာတ်မတ်ပညာမၞုံအတိုၚ်ပကတိဂှ်ဟေၚ် သ္ဂောံညာတ်ကေတ်တီကေတ်မာန်ရ၊ မၞိဟ်လညာတ်မတ်ပညာညိညဓဝ်ဟွံမွဲတံဂှ်ကီု  (မၞိဟ်ဟွံမွဲကဵုလညာတ်မတ်ပညာလးလးတံဂှ်ကီု)   အယာံမာတ်ဒိုဟ်တေံဒိုဟ်ဏံထဍံ−(အ်)  န,  ပုက်တာ,  ကလာ,  ထိုၚ်လေဝ်ညာတ်ဟွံမာန်တီဟွံမာန်ရ၊  အပေါတ်ဝတ္ထုရုပ်မမိက်ကဵုမွဲမွဲ သ္ပအာရီုမတ်နပွမညာတ်အာဟွံလောဲသွာရောၚ်။


ညာဏ်ကျာ်တြဲပိုဲတုန် −  သဘဴအာရီုဝတ္ထုအိုတ်သီုဟွံဟီုဂးဇၞော်ဍောတ်မအောန်ဂၠိုၚ် ထေက်ကဵုတီညာတ်,  ဒးတီညာတ်ထေက်တံဂှ် ကဵုညးလဵုမွဲလေဝ် ပြိုၚ်ပကာန်ပ္တောံၜတ်ကၞာတ်ဟွံမာန် ပ္တဝ်ဟွံဂွံတုဲ တီညာတ်သောၚ်သောၚ်ကၠးကၠး တၟးတၟးဇးဇး ဒးဒးလုက်လုက် စုက်စုက်ကြပ်ကြပ် တပ်တပ်ထေၚ်ထေၚ် ဗၠေၚ်ဗၠေၚ်ဗၠေတ်ဗၠေတ် ဟွံမွဲရောၚ်။


ဓဝ်ထေက်ကဵုတီညာတ်တံဂှ် “ဓဝ်ညေယျ” မကော်ခဴစရ။  [ညေယျ− ဓမ္မ + ညေယျ − ထေက်ကဵုတီ၊  ဓမ္မ − ဓဝ်။ ]


*'''ဓဝ်ညေယျမသုနန် (၅) ပြကာမ္ဂးဂှ်'''
* ၁။ '''သၚ်္ခါရ   −   ဓဝ်နာံမတွံဂးစေတသိက်ကဵုနိပ္ဖန္နရုပ်ဖအိုတ်''' ။
* 
* ၂။ '''ဝိကာရ   −   ဝိကာရရုပ်မသုန် (၅)''' ။
* 
* ၃။ '''လက္ခဏ   −   ကက္ခဏရုပ်ပန် (၄)''' ။
* 
* ၄။ '''ပညပ်   −   ပညာဂမၠိုၚ် မပ္တံမၞိဟ်ဒေဝတဴဗြမှဴအိန်ဗြီု,   ပြေၚ်ဂၠဴစိၚ်ချေံဂြိုပ်ဒဵု''' ။
* 
* ၅။ '''နိဗ္ဗာန် − ပါဲနူရုပ်နာံပညပ်,   ဓာတ်မၜိုဟ်လလံဂမ္တဴဟွံဆိုက်တသိုက်မွဲပြဲအိုတ်'''။
* 


[ပါဲနူမသုန်ဂကူမသုန်ပြကာဏံတုဲ သွက်ဂွံတီဟွံမွဲရ၊  ဝိကာရကဵုလက္ခဏဂှ် ရုပ်ကဵုရုပ် သီုမတုပ်ဖိုဟ် ပါ်တြးကလှ်ပ္တိတ်လဝ်ဂှ် ဟိုတ်နူဒှ်ပရမတ်ဇေတ်ဇေတ်ဍာံဍာံဟွံသေၚ်ရောၚ်။]


ပ္ဍဲအရာကျာ်တြဲဂြၚ်တီကေတ်ဓဝ်ညေယျမသုန်ပြကာဂှ်လေဝ်  ယောၚ်ယောၚ်ယာယာ မှာမှာရာရာ  (ယောၚ်ယာမှရာပၠန်ဂတး)  ဆောတ်ယောၚ်အာဟွံမွဲ မၞိဟ်ကဵုနဲထ္ၜးဂၠံၚ် မတွံဂး အ္စာလေဝ်ဟၟဲ၊ သ္ၚောဲနူနိဿဲတုဲ ဂြိၚ်တီညာတ်ကေတ် အလဵုဇကုလဵုမာဲရောၚ်။


*'''ဂလာန်ဗတိုက်ဖအောဝ်''' 
ညာဏ်ပညာမတွံဂး တီကၠိုဟ်ဍိုဟ်ကေက်ဂှ် ဒှ်ကိစ္စဇၞော်တဴဗွဲမလောန်ရ၊  ပ္ဍဲအရာကတ်ကွတ်ပညာဂှ် ကတ်ဗ္တောန်ပ္ဍဲဇရေၚ်အ္စာမွဲတုပ်တုပ်ဖိုဟ် ဗီုကွတ်ပညာတၟေၚ်ခြာအာတၞဟ်တၞဟ်  နွံဒၟံၚ်ရ၊  ပ္ဍဲအရာဂၠာဲသ္ၚဳပကောံပကေဝ်ပိုန်ဟာန်ဂြပ်ရတ်ဂှ် ပ္တိတ်တံတုပ်တုပ်ဖိုဟ်  ဂွံပရဲဟွံတုပ်ညးသ္ကံလေဝ်နွံဒၟံၚ်ရ၊  မၞိဟ်နွံကဵုညာန်ဘာန်ဂှ် လပါ်ပရေၚ်ပညာလေဝ် ဇၞော်မောဝ်တဴတက်တိုန် လပါ်ပရေၚ်ပိုန်ဂြပ်လေဝ်  ပေၚ်ဖ္ဍိုက်ဗၠးဒဒိုက်နာနာသာ်ရ။


မၞိဟ်ဟွံမွဲကဵုညာန်ဘာန်လ္ၚဵုလ္ၚဵုတံဂှ် ဗီုလဵုလာ်ဟောံဗြံကျအာ,   မိမတုပ်တုပ်ဖိုဟ် ကောန်ဇာတ်လ္ၚဵုလ္ၚဵုတံဂှ်  ဍိုက်ကေက်စဳကၠးတုဲ လ္ၚဵုလ္ၚဵုတံဂှ် ဗီုဒိုဟ်ဓီုဗီုကြံကြယုတ်မာဗီုဍေံတၟေၚ်ခြာအာတၞဟ်တၞဟ်  ဟွံတုပ်သၟဟ်ညးမွဲကဵုမွဲ  သ္ၚဵရံၚ်ဗွဲမကၠးဖ္ဍးတုဲ တီကေတ်မာန်ရ၊  ထံက်ရံၚ်ကဵုဗီုဒးလီုလာ်စာ်ထောၚ် ဗီုဒးယောၚ်ယာအရာတၞဟ်တၞဟ်တုဲ စၚ်ခြၚ်ရံၚ်နကဵုညာန်အိုတ်ညိ။


အတိုၚ်စၞောန်ထ္ၜးကၠုၚ်တုဲတေံဂှ် ဗီုဍေံဇၞော်မောဝ်ပ္ဍဲအရာပရေၚ်ပညာ  ပရေၚ်ပိုန်ဂြပ်၊  ဆက်စပ်ကဵုပရေၚ်လောကဳ ဗၞဳအဝန်သံသာတံဂှ်တုဲ  “ဂမြၚ်ညာဏ်ပညာလ” ဂှ် ဒှ်ကိစ္စဇၞော်အိုတ်ရသွံ စွံသတိကဵုဒးခိုဟ်ခိုဟ်မိုဟ်မိုဟ်အိုတ်ညိ။  ယဝ်ရသ္ဂောံဇၞော်ပၟဝ်လျုၚ်ဇြုၚ်သ္ဍိုက်ကဵုဂုဏ်  “သမ္မာသမ္ဗုဒ္ဓ” မ္ဂး − ဂမြၚ်ညာဏ်ပညာဇၞော်မောဝ်တဴတက်တိုန်အာမာန်ရောၚ်၊  ဟိုတ်ဂှ်ရ − သ္ပအာရီုကဵုဂုဏ်ကျာ်သမ္မာသမမ္ဗုဒ္ဓတုဲ ပညာပါရမဳဇကုဇကု  ညံၚ်ဂွံဇၞော်မောဝ်တိုန်အာမာန်ဂှ် သြဝ်ပ္တိတ်ဇြဟတ်လၟိုန်ကာလအိုတ်ညိ။

==အရထဂုဏ်ကျာ်ဝိဇ္ဇာစရဏသမ္ပန္န==
(၃) သောဘဂဝါ၊   ၚ် − ကျာ်တြဲပြဲဝိသေသတၠပိုန်တြဴပြကာဂှ်။  ဣတိပိ ၊  ဟိုတ်ဟိုတ်ဍိုက်ပေၚ်စိ ဝိဇ္ဇာပိ,  ဒ္စါံ၊ သီုစရဏစှ်သုန်  ဍုန်ဒၟံၚ်ဥဿုံနွံဒၟံၚ်အိုတ်သီုသာ်ဝွံကီုလေဝ်။  ဝိဇ္ဇာစရဏသမ္ပန္နော၊  ဝိဇ္ဇာစရဏသမ္ပန္နောမ္ဂးယၟုရ။  ဝိဇ္ဇာစရဏသမ္ပန္နော ပြာကတ်တမ္ညဝ် အံသဝ်လောန်သတိုတ်အာဟွံမာန် စိုပ်ဋ္ဌာန်ဘုံဗြီု ဓလီုဍိုက်ဗိုန်ဂၠိ  ဝိဇ္ဇာစရဏသမ္ပန္နော မ္ဂးယၟုရ။


*'''သွက်ဂွံတီအဓိပ္ပါယ်'''
ဂုဏ်ကျာ်ဝိဇ္ဇာစရဏသမ္ပန္နမ္ဂးဂှ် − စၞောန်ထ္ၜးအရာအရထမဍိုက်ပေၚ်တဴကေုာံဓဝ်ဝိဇ္ဇ,  ဓဝ်စရဏမ္ဂးရ။  [ ဝိဇ္ဇာ − စရဏ − သမ္ပန္န။  ဝိဇ္ဇာ− ဂမြၚ်ညာဏ်ပညာမတီ။  စရဏ− ဒ္ဂေတ်၊  သမ္ပန္န− ဍိုက်ပေၚ်။ ]

ဝိဇ္ဇာပိ, ဝိဇ္ဇာဒ္စါံမ္ဂးဂှ် −  ဝိဇ္ဇာမတွံဂး၈မြၚ်ညာဏ်ပညာမတီဂှ် တွံလဝ်ပ္ဍဲသုတ္တန္တဒေသနာလ္ၚဵုပိ, လ္ၚဵုဒ္စါံတုဲ တိတ်ဒှ်အာၜါပြကာၜါဂကူရ။

*'''ဝိဇ္ဇာပိဂှ်တုန်'''
'''ပုဗ္ဗေနိဝါသာနုဿတိညာဏ်''' − ညာဏ်ဗှ်ဗၞုဟ်ကလေၚ်တီကေတ်မာန် ပ္ဍဲအရာဂဗဆဵုဗၞတ်လညာတ်သ္ပဒတဴမံၚ်စံၚ်လဝ်ပ္ဍဲဘဝကိုပ်ကၠာတေံ။  ညာဏ်မဗှ်ဗၞုဟ်ကလေၚ်တီကေတ်မာန် ကေၚ်သ္ပလဝ်ဒတဴ ကေၚ်ဒှ်လဝ်ပ္ဍဲဘဝကၠာကၠာတေံ။

'''ဒိဗ္ဗစက္ခုညာဏ်''' − ညာဏ်မဘညာတ်ကေတ်မာန် အရာမဍောတ်သွတ် မရာမသ္ၚောဲညံၚ်ရဴမတ်ဒေဝတဴ။

'''အာသဝက္ခယညာဏ်''' − အရာဟတ္တမဂ်ညာဏ် မလေပ်ဖအိုတ်ကၠေံဓဝ်အာဘဝကိလေသ,  ကဵုဖအိုတ်ကၠေံဓဝ်အာသဝကိလေသမာန်။

* '''ဝိဇ္ဇာဒ္စါံဂှ်တုန်'''
(၁) ဝိပဿနညာန် − ညာဏ်မတီကေတ်ဓဝ်ရုပ်နာံအလုံအိုတ်သီုမာန်− မတွံဂး အနိစ္စဒုက္ခအနတ္တ။

(၂) စေတောပရိယညာဏ် − ညာဏ်မတီကေတ်စိုတ်ညးတၞဟ်ဂမၠိုၚ်မာန်။

(၃) မနောမယိဒ္ဓိညာဏ် − ညာဏ်မမိၚ်ကေတ်ရမျှာၚ်ဍောတ်သွတ် ရမျှာၚ်သ္ၚောဲမာန် ညံၚ်ရဴကတောဝ်ဒေဝတဴ ။

(၄) ဒိဗ္ဗသောတညာဏ် − ညာဏ်နိမိတ်ကတဵုဗဒှ်ကဵုဣဒ္ဓိတၞဟ်တၞဟ်သာ် မပ္တံဗၠိုပ်တိဗပါ်အမှဲကလာၚ်အကးမာန်။

*'''ညာဏ်ပိကၠာဂှ် ထပ်စုတ်ပ္ဍဲညာဏ်မသုန်ဏံတုဲ ဒှ်အာညာဏ်ဒ္စါံ ဝိဇ္ဇာဒ္စါံရောၚ် ။'''

ဗွဲလၚ်္ကာတုန် − [ပု,  ဒိ,  အာစိ၊  ဝိဇ္ဇာပိအဵု၊  ကဵုဝိဇ္ဇာဒ္စါံ၊ သ္ဍာံ ဝိ,  ပသ်, စေ၊ မနော,  ဒိဗ္ဗေ, ဣ၊  ထပ်စုတ်ဂၠိ၊ ရိုဟ်ညိပကဵုယောၚ်။]

စရဏမ္ဂးဂှ် - အရဝတ္ထုခိုၚ်ကၠိုက်ဗိုန်ဗတ် ဟဂွံလီုလာ်ပါ်ဒကးအာဂှ် “အမြိုတ်ဟဂွံဒးချိုတ်ဂှ် −အမတ” ညးကော်ခဴစရ၊ ဒ္ဂေတ်မဍာံစၟတ်သွက်ဂွံအာစိုပ်နိဗ္ဗာန် မတုပ်ကေုာံအမြိုတ်ဂှ်  “စရဏ” မ္ဂးယၟုရ၊  ဒ္ဂေတ်မတွံဂး စရဏဂှ် ဒှ်ဟိုတ်သ္ဂောံအာစိုပ်နိဗ္ဗာန်ရောၚ်။


*'''စရဏစှ်သုန်ဂှ်တုန်'''
(၁) သဒ္ဓါ − ပွမပတေဟ်ကေတ်ကုသဵု အကုသဵုကံ မၞုံဒၟံၚ်,  ဖဵုကုသဵု အကုသဵုကံခိုဟ်ကံပရေံ(အ်) မၞုံဒၟံၚ်, ရတ်ပိပြကာ− ဂုဏ်ရတ်ပိပြကာ မၞုံဒၟံၚ်,  ဘဝဂတမၞုံဒၟံၚ်ဗွဲစၟတ်ရ၊ မွဲနဲတုန်− ပတေဟ်ကံဖဵုကံ,  လျုၚ်ဇြုၚ်သ္ဍိုက်ဂုဏ်ရတ်ပိပြကာ မသုန်သာ်ဝွံ− သဒ္ဓါမ္ဂးယၟုရ။

(၂) '''သတိ''' − ပွမဗၞုဟ်စိုတ်ၚုဟ်ဂွံသတိလပါ်ကေၚ်ကာကုသဵု။

(၃) '''ဟိရိ''' − ဟိရိ− ပွမဂွပါပ်လပါ်ဒုစရိုတ် မပ္တံကေၚ်ကာဟွံဒးရး။

(၄) '''သြတ္တပ္'''ပ − ပွမဖေက်ပါပ်လကိုတ်ပါပ် လပါ်ဒုစရိုတ် မပ္တံကေၚ်ကာဟွံဒးရး။

(၅) '''ဝဳရိယ''' − ပွမပ္တိတ်ဒြဟတ် ပ္ဍဲကိစ္စကေၚ်ကာကုသဵုမမိက်ကဵုမွဲမွဲ။

(၆) '''သုတ''' − ပွမနွံကဵုလမိၚ်လညာတ်မဂၠိုၚ် ဂိုၚ်သမ္တီလဝ်ဒးလောန်။

(၇) '''ပညာ''' − ပွမဍိုက်ကေက်စဳကၠးတီညာတ်ကေတ်ပ္ဍဲအရာတၞဟ်တၞဟ်။  [ဣဏံဂှ် ဒှ်ဂြပ်ပူဂဵသပ္ပရိုဟ်ထပှ်သာ်ရ၊  ပ္ဍဲဒၞာဲလ္ၚဵုဂှ် နုက်ထောံသတိကဵုဝဳရိယတုဲ ထပ်စုတ်သဳလ − ပွမမၚ်မွဲထိၚ်ဒက်ကာယပါၚ်၊ စာဂ − ပွမသၠးကဵုဒါန် သာ်ဝွံလေဝ် ရိုဟ်လၟိဟ်ကီုရ။ ]

(၈) '''ဘောဇနမတ္တညုတာ''' − ပွမတီဗၞတ်ဗ္ၜတ်ပ္ဍဲအရာမစသုၚ်ဒုၚ်တုဲစအယာံရုံဂပ်ခပပ်တဟၚ်တဟာဟွံမွဲ၊ တီဗၞတ်ဗၞတ်ဗ္ၜတ်စသုၚ်ထေက်ကြိုက်ဟွံထေက်ကြိုက်ကဵုဇကု။

(၉) '''ဇာဂရိယာနုယောဂ''' − ပွမသတိက်ဒၟံၚ်အောန်၊  သတိက်သတၚ်ၚုဟ်လောဲလောန်က္ဍၚ် (တိက်တၚ်အောန်ၚုဟ်လောဲသွာ) ။

(၁၀) '''သဳလ''' − ပွမမွဲဆၚ်ကဵုဒ္ဂေတ်သဳလလၟိုန် ဗဗိုန်လဝ်ရိုဟ်တ္ၚဲ။

(၁၁) '''ဣန္ဒြိယသံဝရ''' − ပွမမၚ်မွဲသ္ၚဳလလံဣန္ဒြိဂမၠိုၚ် မပ္တံမတ်ကတောဝ် ညံၚ်လောဘဒေါသဟဂွံကတဵုဒှ်ပ္ဍဲကဵုလညာတ်လမိၚ်။

(၁၂) ပဋ္ဌမဇျာန်။

(၁၃) ဒုတိယဇျာန်။

(၁၄) တတိယဇျာန်။

(၁၅) စတုတ္ထဇျာန်။  (ဣဏံ ဇျာန်ပန်ဝါ)။

ဗွဲလၚ်္ကာ − [သဒ္ဓါ,  သတိ၊  ဟိရိ,  သြတ္တပ်၊  ဗ္ဂပ်ဝဳရိယ၊  သုတ,  ပညာ၊  ဝွံထပှ်မာ ဂးကၠာဒြပ်စၟတ်ရ။

ဒြပ်ပြဲထပှ်ကီု၊  သီုဘော, ဇာ, သဳ၊ ဣန္ဒြဳ, ဇျာန်ပန်၊ စှ်သုန်တန်၊  စၟတပၠန်စရဏ။]

ၜိုန်ရမၞုံကဵုဂမြၚ်ညာဏ်ပညာ မတွံမတွံဂး “ဝိဇ္ဇာလ” ကီုလေဝ်၊  ယဝ်ရဟွံမွဲကဵုဒ္ဂေတ်မတွံဂး  “စရဏ”မ္ဂး ဂွံနိဗ္ဗာန်ဟွံမာန်ရ၊ ဒ္ဂေတ်စရဏဟေၚ်မၞုံတုဲ ဟွံမွဲဝိဇ္ဇာမတီဂှ်မ္ဂး  ဟွံအာစိုပ်ဂၠံၚ်တြဴမဍာံစၟတ် ဆောတ်ဗၠေတ်ယောၚ်ယာမှာရာအာပၠန်ရ။   ဒ္ဂေတ်မံၚ်ဗၠေတ်ဗၠေတ်ဗၠးဗၠး ဟွံဒးကဵုသၞောဝ်ဂှ်  ဂၠံၚ်တြဴညးသပ္ပရိုဟ် ကၠိုဟ်ထောၚ်အာဟွံမာန်တုဲ ဒှ်အာသၟးသၟးရောၚ်၊  ဟိုတ်ဂှ်ရ −  ကျာ်တြဲပိုဲဂှ် ဍိုက်ပေၚ်စုံရုံ မၞုံကဵုဝိဇ္ဇာညာဏ်စရဏ ဒ္ဂေတ်အာစိုပ်ကၞောတ်အထောတ်တုဲ ဒယှ်ပြာကတ်ဒၟံၚ် အလုံလိုက်လောကဓါတ် အိုတ်သီုရောၚ်။


*'''ဂလာန်ဗတိုက်ဖအောဝ်''' − သ္ဂောံပ္တိတ်ဒြဟတ်ချပ်ဂၞန်ဍာံဍာံပြပြ နကဵုဂမြၚ်ညာဏ်ပညာမတီပ္ဍဲအရာအိုတ်သီုဂှ်ဟေၚ် အာစိုပ်တြဴမာန်ရ၊ ပ္ဍဲကာလလၟုဟ်ဝွံ သီုမၞုံကဵုဂမြၚ်ညာဏ်ပညာ တီကေတ်မာန်ဖိုဟ်ဂှ် ဟိုတ်နူဟွံမွဲကဵု “စရဏ” ဒ္ဂေတ်လ္ၚတ်ပ္တိတ်ဒြဟတ်အတိုၚ်မတီဂှ်ရ ဒးမံၚ်အဆံၚ်ဘဝသဝ်သဝ် ပ္တဝ်ပၞးဟွံစိုပ်မွဲအိုတ်ရောၚ်၊ ဟိုတ်ဂှ်ရ −   သ္ပအာရီုကဵုဂုဏ်ကျာ်ဝိဇ္ဇာစရဏသမ္ပန္န သီုကဵုမလျုၚ်ဇြုၚ်သ္ဍိုက်ဂုဏ်ဂှ်တုဲ ညံၚ်သ္ဂောံဍိုက်ပေၚ်ကေုာံဂမြၚ်ညာဏ်ကဵုဒ္ဂေတ်ၜါပြကာ ပ္ဍဲကဵုသန္ထာန်ဇကုဇကု သြဝ်သ္ပလွဳပရာအိုတ်ညိ။

==အရထဂုဏ်ကျာ်သုဂတ==
(၄) သောဘဂဝါ၊  ၚ်− ကျာ်တြဲပြဲဝိသေသတၠပိုန်တြဴပြကာဂှ်။   ဣတိပိ၊  ဟိုတ်ဟိုတ်မၞုံတၠုၚ်က္ညကၠုၚ်ဒးရး  ညးဂးလဝ်တၞံနူတံဇိုၚ်ပ္ညဳ  ကျာ်ဒဳပၚ်ကဵု (ဒဳဗၚ်ကိုရ်) တွဵုဇြဲဗောဓိ ဟွံမြိမိစ္ဆာသမ္မာဒးရး ဗၠးဒုဟ်အိုတ်သီု သာ်ဝွံကီုလေဝ်။  သုဂတော၊ သုဂတမ္ဂးယၟုရ။  သုဂတော၊ ပြာကတ်တမ္ညဝ် အံသဝ်လောန်သတိုတ် အိုတ်အာဟွံမာန် စိုပ်ဋ္ဌာန်ဘုံဗြီု ဓလီုလဝ်ဂြုဂြု သုဂတမ္ဂးယၟုရ။


*'''သွက်ဂွံတီအဓိပ္ပါယ်'''  −   ဂုဏ်ကျာ်သုဂတမ္ဂးဂှ် − စၞောန်ထ္ၜးအရတက္ညကၠုၚ်ဗွဲမဒးရးရ။  [သု − ဂတ၊  သု−ဗွဲမဒးရး။  ဂတ− က္ညအာ + က္ညကၠုၚ်။  မွဲနဲတုန် − ခိုဟ်ဆာဲဒးရး၊ ဂတ + ဂဒ − ဟီုဂလာန်၊ ဟီုဂလာန်ခိုဟ်ဆာဲဒးရးမ္ဂးရ။]


*ပ္ဍဲပြကိုဟ်ဝိသုဒ္ဓိမဂ် ပဋ္ဌမကၞပ် ပွံက်ဂုဏ်ကျာ်ဒ္စိတ်ဂှ် စၞောန်ထ္ၜးလဝ်ဂုဏ်သုဂတနွံဒၟံၚ်ရ၊ ပၞောဝ်ဂလာန်တြဴပါၚ်ဂှ် “ပန်ပါဲၜါဟီု” ဂွံဒုၚ်ယၟုသုဂတရောၚ် ။


နူတံဇိုၚ်ပ္ညဳ  ကျာ်ဒဳပၚ်ကဵုမ္ဂးဂှ် − သ္ပတံနူဂွံပယျးဒိုဟ်ပ္ဍဲတံဇိုၚ်ကျာ်တြဲဒဳပၚ်ကဵု−(ကိုဝ်−ကိုရ်)တေံ။


တွဵုဇြဲဗောဓိ ဟွံမြိမိစ္ဆာမ္ဂးဂှ် − နူဂွံပယျးဒိုဟ်တေံ စဵုကဵုစိုပ်တွဵုအပိုၚ်ခြာတၞံဇြဲမဟာဗောဓိ မဒှ်ဒၞာဲအရာမလျုၚ်ဇြုၚ်ကေဝ်ကဵုသဗ္ဗုညုတညာဏ်ဂှ် လညာတ်မှာရာပၠန်ဂတးမတွံဂး  ကွေတ်မိစ္ဆာဒိဋ္ဌိ ဟွံမြိထဍိပါဗက်ကၠုၚ်တုဲ လညာတ်ဍာံဒးရးမတွံဂး ကွေတ်သမ္မာဒိဋ္ဌိဂှ်ဟေၚ် သ္ပဇၞော်သ္ကိုပ်သ္ကလၟိုန်ကာလရ။


သ္ပတံနူရာဒနာမိက်ကျာ် ပ္ဍဲတံဇိုၚ်ကျာ်တြဲဒဳပၚ်ကိုဝ်တေံတုဲ စဵုကဵုစိုပ်တၞံဇြဲမဟာဗောဓိဒၞာဲဆုပလိုဟ်ဒဒှ်ကျာ်ဂှ် ပတံကၠုၚ်ပါရမဳစှ် ပါရမဳပိစှော် ညးလဵုမွဲပြိုၚ်ပကာန်ဟွံမာန်ရ၊ ဟိုတ်နူလညာတ်ဗၠေတ်ကွေတ်မိစ္ဆာဒိဋ္ဌိညိညဟွံမွဲပ္ဍဲသန္ထာန်ကျာ်သဗ္ဗညု လုကဴပန်အသၚ်ဃဲကဵုပရဲမွဲမှာလက်ကဝ်ဂှ်ရ က္ညကၠုၚ်တပ်တးဒးရး ဗၠးဒုဟ်အိုတ်သီု မဒးကြီုပ္တိုန်စဂုဏ်ဝွံရောၚ်။


*'''ဂလာန်ဗတိုက်ဖအောဝ်''' − ပ္ဍဲအခါကာလမ္ၚးသာသနာတေံဂှ် ကွေတ်မိစ္ဆာဒိဋ္ဌိဓလီုပ္ဍိုက်လဝ်ဗွဲမလောန်တုဲ အခါကာလသ္ဂောံဗှ်ဗၞုဟ် မ္ၚုဟ်စိုတ်ဒှ်ကၠုၚ်လျုၚ်ဇြုၚ်သ္ဍိုက်ကဵုဂုဏ်ကျာ်သုဂတဂှ် ကွေတ်မိစ္ဆာဒိဋ္ဌိအလုံအိုတ်သီု ညံၚ်ဟဂွံထၞေန်စေန်စပ် ဗောန်ခြပ်ဒၟံၚ်ပ္ဍဲသန္ထာန်ပိုဲဇၟာပ်ဇၟာပ်ဘဝဂှ် စွံပ္တန်လဝ်ဓဝ်သတိကဵုပညာ ဗွဲမသ္ကေက်သ္ကာညိ။


တသိုက်အတိုၚ်အတိုၚ်မရာဒၞာမိက်ဂှ်လေဝ် ကၟေအ်က္ဍကေတ်ကဵုဂွံစိုပ်ညိ၊ ဟိုတ်ဂှ်ရ ညံၚ်ဂွံဒှ်ဂကူဗုဒ္ဓဘာသာဇေတ်ဇေတ် ကွေတ်သမ္မာဒိဋ္ဌိနွံနွံဂှ် သ္ပဇၞော်ကဵုဓဝ်သတိပညာညိ၊  ဂွံဒုၚ်ယၟုဂကူဗုဒ္ဓဘာသာ ဍိုက်ပေၚ်ကဵုကွေတ်သမ္မာဒိဋ္ဌိတုဲ သြဝ်ရနုက်ဗပေၚ်အာပါရမဳစှ်စၟဟ်စၟဟ်ဘဝ နကဵုဒ္ဂေတ်တမ္ၚူ မလ္ဂူတပ်တးမာန်အိုတ်ညိ။


[ကုသိုလ်ကမ် အကုသိုလ်ကမ် မၞုံရ၊ ဖိုလ်ကမ်ဂှ် ခိုဟ်ပရေံမၞုံရ၊ ဣၚုဟ်− ယဝ်ရပ္တေဟ်ကေတ်ကမ်,  ဖိုလ်၊  ကမ်ဂှ်မ္ဂး − စာ်စ္ဍးအာနူကွေတ်မိစ္ဆာဒိဋ္ဌိရ၊ ဆဂးဂှ် သ္ဂောံမၠာဲသ္ၚဳဗှ်ရံၚ်လိက်ပတ် ဆေၚ်ဆက်ကဵုပြကိုဟ်အဘိဓဝ်လေဝ်ကဵုဒှ် သ္ဂောံကလၚ်ပၚ်မှိၚ်ဓဝ် ဇရေၚ်အ္စာလေဝ်ကဵုဒှ်၊  “ကမ္မဿကတညာဏ်” ညံၚ်ဂွံသ္ကေက်သ္ကာ ကၠိုဟ်ခၠၚ်တီကေတ်ကံဖဵုမာန်ဂှ် ပ္တိတ်ဇြဟတ်အိုတ်ညိ။ ]

==အရထဂုဏ်ကျာ်လောကဝိဒူ==
(၅) သောဘဂဝါ၊  ၚ်− ကျာ်တြဲပြဲဝိသေသတၠပိုန်တြဴပြကာဂှ်။   ဣတိပိ၊  ဟိုတ်ဟိုတ်ကၠိုဟ်ခၠၚ်ဂြၚ်တီလို်ကပိ  “တိမၞိဟ် − သွဝ်ဗြီုဗီုရုပ်နာံသတ်” ပြာကတ်လီုလာ်သာ်ဝွံကီုလေဝ်။  လောကဝိဒူ−လောကဝိဒူမ္ဂးယၟုရ။   လောကဝိဒူ၊ ပြာကတ်တမ္ညဝ် အံသဝ်လောတ်သတိုတ် အိုတ်အာဟွံမာန် စိုပ်ဋ္ဌာန်ဘုံဗြီု ဓလီုဍိုက်ဂြုဂြုဂြူဂြူ လောကဝိဒူမ္ဂးယၟုရ။


*'''သွက်ဂွံတီအဓိပ္ပါယ်''' ။   ဂုဏ်ကျာ်လောကဝိဒူမ္ဂးဂှ်  −  စၞောန်ထ္ၜးအရာထမတီညာတ်ကေတ်လိုက်လောကအလုံအိုတ်သီုမ္ဂးရ။

[လောက − လိုက်ဂၠးတိဇၞော်၊  ဝိဒူ − တီကေတ်မာန်နညာန်ဇကု။]

လိုက်ပိမ္ဂးဂှ် − သတ္တလိုက် သြကာသလိုက် သၚ်္ခါရလိုက် ဣဝွံ လိုက်ပိမ္ဂးယၟုရ၊ ဂကောံသတ်မၞုံကဵုလမျီုဂှ် “သတ္တလိုက်”မ္ဂးယၟုရ၊  ဒၞာဲဋ္ဌာန်ဒတန်ဒၟံၚ်သတ်ဘုံသတ်တံဂှ် “သြကာသ”လိုက် မ္ဂးယၟုရ၊  ဂကောံဓဝ်ရုပ်နာံလောကဳဂှ်  “သၚ်္ခါရ” လိုက်မ္ဂးယၟုရ။


*'''ဗီုတီသတ္တလိုက်''' − ပ္ဍဲလိုက်လောကဋ္ဌာန်နဍုၚ်ရးဂၠးတိဇၞော်ဝွံ ပၞောဝ်ကဵုဘုံအပါယ်ပန်ဂှ် ဂကောံသတ်သၟတ်ဍောတ်ဍောတ်သွတ်သွတ် မပ္တံစၟဂြုန်ဂမၠိုၚ် မၞုံပ္ဍဲဂအုံကၞံ(အ်)ဂြုန်မွဲဗွဲမဂၠိုၚ်ကီု  ဂကောံသတ်မပ္တံခၟတ်ဂမၠိုၚ် မၞုံပ္ဍဲကသိုၚ်ခၟတ်မွဲ ဗွဲမဂၠိုၚ်ကီု ၊  ဂကောံသတ်မပ္တံၚုဲကဂမၠိုၚ် မၞုံပ္ဍဲထိုၚ်ခၟာဲ ၚုဲကမွဲထိုၚ် ဗွဲမဂၠိုၚ်ကီု၊   သတ်ပြိုတ်ဂမၠိုၚ် မၞုံဒၟံၚ်ဗွဲမဂၠိုၚ်ကီု သတ်နရက်ဂမၠိုၚ် မၞုံဒၟံၚ်ဗွဲမဂၠိုၚ်ကီု၊  သတ်မၞိဟ်ဒေဝတဴဗြမှဴအိန်ဗြီုဂမၠိုၚ် မၞုံဒၟံၚ်ဗွဲမဂၠိုၚ်ကီုသတ္တံဂှ် နွံဂလိုၚ်တေံဂလိုၚ်ဝွံ ပွမတီဗီုဗီုဏံဂှ် တီတၟေၚ်တၟေၚ်တၟဟ်တၟဟ်ဟွံသေၚ်ရ။


'''ကျာ်တြဲပိုဲတုန်''' − တီလ္တူတီ တီစိစိစောန် တီလောန်ကာဲအာနူဂှ်လက်ဆကိုဋ်(တ်) ဆဟွံကတုဲ သတ်မွဲဂှ် ပၞောဝ်ကဵုစရိုတ်ဂမၠိုၚ် ညးဝွံ စရိုတ်လီုလောန်ကာဲဒၟံၚ်၊  ပၞောဝ်ကဵုအနုသယဂမၠိုၚ် အနုသယလဵုလောန်ကာဲဒၟံၚ်၊ မူလပကတိဍေံ ဆန္ဒးဍိုန်လျဒၟံၚ်၊ ဟွံသေၚ်သာ်ဂှ် သကေက်သကာဒၟံၚ် မပ္တံသဒ္ဓါဣန္ဒြိတံဂှ် ၜီုဃိုတ်ဒၟံၚ်၊ ဟွံသေၚ်သာ်ဂှ် ပၞောဝ်သဒ္ဓါဣန္ဒြိဂမၠိုၚ် မူရဴသဒ္ဓါဣန္ဒြိလဵုမွဲ ၜီုဃိုတ်ဍိုန်လျဒၟံၚ်တဒြ မူရဴသဒ္ဓါဣန္ဒြိလဵုမွဲ သ္ကေက်သ္ကာကြံၚ်ဍုဟ်ဒၟံၚ်ရော,  မပ္တံမြဴသာ်ဝွံ တီကေတ်ဗွဲစၟတ်အဆတ်ရ။


ပ္ဍဲအရာမတီကေတ်ဗီုဏံဂှ်လေဝ် ဆိၚ်ဆချပ်ခယျကေတ် ထေၚ်ခယျကေတ် ဇျောံကေတ်တုဲတီဟွံသေၚ်၊ တီဗီုဂကူဂှ်ဟွံသေၚ်ရ,  ညံၚ်ရဴအ္စာဂဥုဲဒယှ်တမ္ညဝ် သဝ်ဇဳဝကတံ ဂၠာံဆီလတေၚ်မၞိဟ်ယဲဂမ္တဴပ္ဍဲမ္ၚးနွံဂလိုၚ်လဵု ဇြဟတ်ဆီနွံဂလိုၚ်လဵု၊  တ္ၚဲဏံ,  ဟွံသေၚ်ယးချိုတ်တှ်ေချိုတ် ဂျိုၚ်တှ်ေဂျိုၚ် တီကေတ်ပိုၚ်ပိုၚ်မာန်မာန်ဂှ်ကီု  ဗွဲဂဝုဲကဝါ်ဍာ်ကိလေသသတ္တံတၟေၚ်တၟဟ် ဒှ်ဒၟံၚ်တၞဟ်တၞဟ်သာ်ဂှ် တီကၠးကၠးဖ္ဍးဖ္ဍး ချိုတ်ချိုတ်ပၠိုတ်ပၠိုတ် အိုတ်သၠေဟ်ပၟာတၟာကၞုၚ်သော်ဟၟဲရောၚ်။


'''ဗီုတီသြကာသလိုက်''' − လိုက်လောကမကော်ခဴစ “ကဝ်ဂၠးတိဇၞော်” မဒှ်ဒၞာဲဒတန်သတ္တံမတန်တဴဒၟံၚ်ဂှ် တဝှ်ပြကိုဟ်မသ္ဂးကဵုအ္စာလောကဓါတ်လၟုဟ် မသ္ဂးဟွံတုပ်ကေုာံရေၚ်သ္ကံရ၊  ဗီုဂၠးတိဇၞော်ကဝ်တန်ဂှ်  သ္ဂးလဝ်ပ္ဍဲပြကိုဟ်တုန် − ဂၠးတိဇၞော်ဝွံ မၞုံသတီုၜါလက်ကဵုပန်လဟုတ်(၂၄၀၀၀၀)ယောဇနာရ၊ ထပ်လပါ်လ္တူကဝက်ဂှ် ဒှ်ဒၟံၚ်တိပကတိတုဲ ထပ်သၟဝ်ကဝက်ဂှ် ဒှ်ဒၟံၚ်တိတၟံရ။


သၟတ်ဂၠးတိဇၞော်ဝွံ ဂၠးဍာ်ဇၞော် မၞုံသတီုပန်လက်ကဵုဒ္စါံလဟုတ်(၄၈၀၀၀၀)ယောဇနာရ၊ ၜိုန်ရသ္ဂးလဝ်ဂၠးဍာ်ကီုလေဝ် ဍာ်လၚ်လၚ်ဟဳဟဳ ဟွံသေၚ်တုပ်တဴညံၚ်ရဴဍာ်ကလောံဒိုပ်ကြံၚ်ဒၟံၚ် (ဒိပ်ကြံၚ်မ္ၚိုဟ်ဒၟံၚ်)ကီုရဒှ်တုဲ  ၜိုဟ်ဂံက်ဗွဲမလောန်ရ၊  ဍာ်ကလောံဇၞော်မၞုံသတီုဇၞော်နူသတီုတိၜါဆဂှ် ထ္ၜယိုက်လဝ်ယဵုဒုၚ်ထ္ၜၚ်ပၚ်ယိုက်လဝ်ဂၠးတိဇၞော်မာန်ဂှ် သွက်ဒးသ္ပအံသဝ်ဟၟဲရ၊  ဓမ္မတာဍေံသဘာဝဍေံဒမၠိရောၚ်။


ဂၠးဍာ်ဇၞော် ညံၚ်ဟဂွံဒတုံစှ်ေသၟဝ် ဂွံမံၚ်ဓဝ်ဓဝ်ယာယာမာန်ဂှ် ဂၠးကျာဇၞော် မၞုံသတီုဒ္စိတ်လက်ကဵုတြဴလဟုတ် (၉၆၀၀၀)ယောဇနာဂှ်လေဝ် ယဵုဒုၚ်ထ္ၜပ်ၚတ္ၚိန်ယိုက်ပိုက်အာပိုက်ကၠုၚ်ရ၊  သၟဝ်ဂၠးကျာ်ဇၞော်ဏံလေဝ် “အာကာသ−အကး” သၟဝ်တၟးတၟောန်ဒၟံၚ်တုဲ ဟွံမွဲကဵုတွဵုပယျဵုကၞုက်ကၞောတ်ဍေံ။  (ဣဝွံ ဗီုဂၠးတိဇၞော်သ္ကုတ်သၟဝ်ရောၚ်) ။


ဗၞဳအဝန်ဗွိုက်ဂၠးတိဇၞော် ဂပ်ဝ်စၟတ်ပိုၚ်ခြာလဝ် “စက္ကဝါ”မွဲဂှ် မၞုံဗၞတ်ပိနိယုတ်, တြဴလက်,  မွဲလဟုတ်ကဵုပန်လ္ၚီမသုန်စှော်(၃၆၁၄၀၅၀)ယောဇနာရ၊ ဒဵုတၟံဇၞော်ဂမၠိုၚ်ဂှ် စဵုဗိုၚ်ပူရေတ်လဝ် ဗၞဳအဝန်ဂၠးတိဇၞော်ဂှ်တုဲညံၚ်ရဴဒက်လဝ်ကၟာန်ထ္ၜိုၚ်ကီုရ၊ ဒဵုတၟံဇၞော်ဂမၠိုၚ် စဵုဗိုၚ်ပူရေတ်ဂေတ်ကၠောံဆက်စပ်ဒၟံၚ်ညးသ္ကံဂှ်ဟေၚ် ကော်ခဴစ “ကၟာၚ်ထ္ၜိုၚ်စက္ကဝါ”ရ။


ပ္ဍဲဗၞဳအဝန်ဗွိုက်ဂၠးတိလပါ်အဒေါဝ်ဂှ် ဂၠးဍာ်မှာသၟိတ်ဇၞော် မၞုံတဴရ၊ ဂၠးဍာ်ဇၞော် ဒၞာဲဇြုဟ်အိုတ်ဂှ် မၞုံလယိုဟ်(လျိုဟ်)ဒ္စါံလက်ကဵုပန်လ္ၚီ(၈၀၄၀၀၀)ယောဇနာရ၊ ပ္ဍဲအဒေါဝ်မှာသၟိတ်ဓဝ်ဓဝ်ဂှ် ဒဵုသိန္နရာဇ်မံက်စဝ်ဒၟံၚ်လ္တူဍာ် မၞုံသၠုၚ်ဒ္စါံလက်ကဵုပန်လ္ၚီ၊ ဗၠိုက်ဒၟံၚ်ပ္ဍဲဍာ် မၞုံသၠုၚ်ဒ္စါံလက်ကဵုပန်လ္ၚီယောဇနာတုဲ မၞုံသၠုၚ်ဖအိုတ် စှ်တြဴလက်ကဵုဒ္စါံလ္ၚီယောဇနာရ၊ (ယဝ်ရရိုဟ်လဟုတ်မ္ဂး − သီုၜါဂှ် မွဲလက်တြဴလဟုတ်ကဵုဒ္စါံလ္ၚီ(၁၆၈၀၀)ယောဇနာရ။


ပ္ဍဲပွဳပွူဝုတ်ဒိုဟ်ဒဵုသိန္နရာဇ်ဂှ် ကြုၚ်သဳဒါခြာဒၟံၚ်မွဲတုဲ ဒဵုယုန္ဓဝ်နွံဒၟံၚ်သၟဝ်ဒဵုသိန္နရာဇ် ဗၞတ်ကဝက်ဒဵုဘာ်ဒဵုဂှ်ရ၊ အတိုၚ်နဲဏံ ခြာကြုၚ်သဳဒါမွဲမွဲ,  ကြုၚ်သဳဒါခြာဒၟံၚ်မွဲမွဲတုဲ ဒဵုထပှ်ထဝ်ဂှ်စဵုဗိုၚ်လဝ်ဒဵုသိန္နရာဇ်ရ၊  “စဵုဗိုၚ်ပူရေတ်ဂေတ်သ္ပဝ်ဒဵုသိန္နရာဇ်”တုဲ တန်တဴဒၟံၚ်ရ။  ( သဳဒါထပှ်တန်၊  ဒဵုသတ္တရဗ္ဘန်ထပှ်ထပ်၊  ဟီုဂးပညပ်လဝ်ရောၚ်)


တ္ကံဇၞော်တ္ကံသၟတ်ဂမၠိုၚ် မၞုံပ္ဍဲအဒေါဝ်ဍာ်ပန်ဒိုဟ် ဒဵုသိန္နရာဇ်ကဵုဒဵုထပှ်ထပ်တံဂှ် ကတဵုဒှ်ကၠုၚ်လဵုမာဲအိုတ်ရ၊ တိတ္ကံဂမၠိုၚ်ဂှ်ဟေၚ် ဒှ်ဒတန်ဒၞာဲဝါဲသတ်မပ္တံမၞိဟ်ဂမၠိုၚ်တုဲ ဍုၚ်, ကွာန်,  ဋ္ဌာန်ဂြိုပ်ဒဵုကတဵုဒှ်တိုန်အိုတ်ရ၊ တိက္ကံကတဵုဒှ်တိုန်လပါ်ဗၟံက်ဂှ်   “တ္ကံဗၟံက်” တိက္တံကတဵုဒှ်တိုန်လပါ်ပလိုတ်ဂှ် “တ္ကံပလိုတ်”၊  တိတ္ကံကတဵုဒှ်တိုန်လပါ်သၠုၚ်ကျာဂှ် “တ္ကံသၠုၚ်ကျာ”၊ တိတ္ကံကတဵုဒှ်တိုန်လပါ်သၟတ်ကျာဂှ် “တ္ကံသၟတ်ကျာ” ကော်ခဴပညပ်စယၟုယၟာအိုတ်ရ။


ပ္ဍဲကဝက်ဒဵုသိန္နရာဇ်ဒၞာဲဋ္ဌာန်ညဳသၟဟ်ကဵုက္ဍဟ်ဒဵုယုဂန္ဓဝ်ဂှ် ဍုၚ်သွဝ်စာတုမဟာရာဇ်တန်ဒၟံၚ်နွံဒၟံၚ်ရ၊ သွဝ်တာဝတိံဂှ် တန်ဒၟံၚ်နွံဒၟံၚ်ပ္ဍဲက္ဍဟ်ဒဵုသိန္နရာဇ်ရ၊ ဍုၚ်သွဝ်ၜါဘုံၜါထပ်ဝွံဟေၚ် ဆက်စပ်ဒၟံၚ်ကဵုတိမွဲဗစပ်တုဲ တန်ဒၟံၚ်ရ၊  ဘုံဗြီုထပ်လ္တူတေံကဵုဘုံသွဝ်ယာာ,  တုသိတာ,  နိမ္မာရနတိ.  ပရနိမ္မိတဝသဝတ္တဳတံဂှ် ဟွံဆက်စပ်ကဵုတိမွဲဗစပ်တုဲ တန်တဴနွံဒၟံၚ်ပ္ဍဲအမှဲဂၠးအာကာသဟေၚ်ရ။  (ဣဝွံ ဗီုဂၠးတိဇၞော်သ္ကုတ်လ္တူရောၚ်) ။


[ဗီုဂၠးတိဇၞော်အ္စာလောကဓါတ် လညာတ်ခေတ်လၟုဟ်ဂှ် ဗှ်ရံၚ်မၠာ်သ္ၚဳကေတ်ပ္ဍဲလိက်ပတ်ဆေၚ်ကဵုပရောပရာလောကဓာတ်အိုတ်ညိ]


* ဂလာန်ဆက်စပ်ကဵုဗီုဂၠးတိဇၞော်ကီု ဗၞတ်ဗ္ၜတ်ဒှ်တံကီု အလုံအိုတ်သီုတံဂှ် ကၠုၚ်ပ္ဍဲပြကိုဟ်မပ္တံအဋ္ဌကထာဝိသုဒ္ဓိမဂ် ပဋ္ဌမကၞပ်ရောၚ်။

ဆက်ဂလာန်လ္တူတေံမွဲဇၞးပၠန်ရ၊  ဗီုဒတန်ဒၞာဲဝါဲဘုံဂမၠိုၚ် တၞဟ်တၞဟ်မတန်ဒမံၚ်ဂှ်ကီု တသိုက်ဒေဝတဴဗြမှဴအိန်ဗြီုတံ ဗီုစသိုၚ်ဒၟံၚ်ဂှ်ကီု ဟီုထိုၚ်သးကရီုကြီုပ္တိုန်စဂုန် ဒဵုကုန်ဒဵုချိုတ် စၞောန်ထ္ၜးအိုတ်ဟွံမာန်ရ၊ ဗီုဟီုဂးစၞောန်ထ္ၜးကၠုၚ် ဂၠးတိစက္ကဝါဏံကီု ဂၠးတိက္ကဝါလိုက်လောကတၞဟ်သ္အာၚ်ဂမၠို်ၚကီုလေဝ် နွံဒၟံၚ်ဗွဲမဂၠိုၚ်ဂၠၚ် ရိုဟ်နၚ်ရိုဟ်ဏာ ရိုဟ်လၟိဟ်အိုတ်အာဟွံမာန်,  ရိုဟ်လၟိဟ်ဟွံမာန်လးလးရ။  ဂၠးစက္ကဝါလိုက်လောကအလုံအိုတ်သီု အတိုၚ်မဟီုကၠုၚ်တုဲဂှ်လေဝ် ကျာ်တြဲပိုဲ တီညာတ်ကေတ်မာန်ဖအိုတ်ရ၊ ဗီုကျာ်တြဲပိုဲတီကဵုအ္စာလောကဓာတ်မတီဂှ် ဂၠာံဟွံဂဗကျာ်သဗ္ဗညုရောၚ်။


'''ဗီုတီသၚ်္ခါရလိုက်''' − ဓဝ်ရုပ်ကဵုဓဝ်နာံ ကောံမွဲစွံ ကလောံမွဲတန် ပံၚ်စန်စပ်ဒၟံၚ်မွဲဂအုံဓဝ်ဂှ် ကော်ခဴစသၟိတ်စနမပ္တံသတ်ပူဂဵုညးအဲတြုံဗြဴၝောံကၟက်တၞဟ်တၞဟ်သာ်ရ၊  ယတ္ရပါဲစွံထောံကၠေံရုပ်နာံတံဂှ်မ္ဂး −  မပ္တံပူဂဵုသတ်ညးအဲ ဟွံမွဲသက်သက်ရ၊ ဇကုဓာတ်ဇၞော်ပန်မတွံဂး ဓာတ်တိဓာတ်ဍာ် ဓာတ်ပၟတ်ဓာတ်ကျာတံဂှ်ဟေၚ် နွံဒၟံၚ်ပ္ဍဲခန္ဓဇကုဇကုရ။


ဓာတ်ဇၞော်ပန်လ္ၚဵုကြံၚ်မ္ၚိုဟ်တံဂှ်  ဗဂိုဟ်လဟဵုပလေဝ်ပလေတ်ပတိုန်လဝ်စရာဲရုပ်ဂမၠိုၚ်လေဝ် မၞုံတဴရ၊ ရုပ်ဍောတ်ဍောတ်သောဲသောဲဗြောဲဗြောဲ ကောံကလောံ(ကလိုအ်)ဒၟံၚ်မွဲစွံဂှ် “ကလာပ်ရုပ်” မကော်ခဴစရ၊ ခၟိက်ခၟန်ကလာပ်ရုပ်မွဲမွဲဂှ် ညံၚ်ရဴဟဂွံညာတ်ကေတ်နကဵုမတ်ပကတိမာန်ဂှ်ကီု ဇိပ်ဂၠိပ်ဍောတ်သွတ်ဗွဲမလောန်ရ။


ကလာပ်ရုပ်ဍောတ်သွတ်သောဲသောဲဗြောဲဗြောဲဂမၠိုၚ်တံဂှ် ရံၚ်ဟွံညာတ်နကဵုမတ်ပကတိပိုဲရ၊ အ္စာလောကဓာတ်ဂမၠိုၚ် မ္ၚာ်ရံၚ်နကဵုပၠံၚ်ဒ္ၚေါဝ်ဓာတ် သ္ဂောံညာတ်ကေတ်ခၟိက်ခၟန်ကလာပ်ရုပ်သောဲသောဲဗြောဲဗြောဲမာန်ရောၚ်၊  ၜိုန်ရဟီုကြီုဒၟံၚ်ကီုလေဝ် ညာတ်ကေတ်ကလာပ်ရုပ်မွဲဓဝ်ဟွံသေၚ်၊  ခၟိက်ခၟန်ကလာပ်ရုပ်ဂမၠိုၚ်မဂၠိုၚ် ကောံဆိုၚ်ဒၟံၚ်မွဲစွံ ကလောံဒၟံၚ်မွဲဂအုံဂှ်ဟေၚ် သ္ဂောံညာတ်ကေတ်မာန်ရ။


ပ္ဍဲကဵုကလာပ်ရုပ်မွဲမွဲဂှ် ရုပ်ဒ္စါံ ကောံကလောံနွံဒၟံၚ်ရ၊ ရုပ်ဒ္စါံမတွံဂး − ပထဝဳအာပေါတေဇောဝါယော ဝဏ္ဏဂန္ဓရသသြဇ ကောံကလောံနွံဒၟံၚ်ပ္ဍဲကလာပ်ရုပ်မွဲမွဲ သွက်ဂွံတီဂှ် ဒှ်အရာပညာလောကဓာတ်တံဟွံသေၚ်ရ၊  ကျာ်တြဲပိုဲတုန် − ပါဲနူညာတ်ကေတ်ကလာပ်ရုပ်သောဲသောဲဗြောဲဗြောဲမာန် ဗီုဂှ်ဂှ်၊  ဟိုတ်ကလာပ်ရုပ်ဂမၠိုၚ် ဍောတ်ဍောတ်သောဲသောဲ လှေက်လှေက်လှံၚ်လှံၚ် ဂွံကတဵုဒှ်တိုန်ကၠုၚ်မွဲဟာန်ကေုာံ လက်သဏ်ကိစ္စတံဂှ်လေဝ် တီညာတ်ကေတ်အလုံဖအိုတ်မာန်ရ၊ တီအိုတ်သမ္တးအိုတ်အးရ။


ပါဲနူဂှ်ပၠန် ကလာပ်ရုပ်သၟတ်ဍောတ်သွတ်ဂမၠိုၚ် ပံၚ်စန်ကောံကလောံဒၟံၚ်တုဲ “ကော်ခဴစသတ်”ရ၊  ဓဝ်ရုပ်နာံ(မ်)မတွံဂး − စိုတ်စေတသိက်ဂှ်လေဝ် နွံဒၟံၚ်အပ္ဍဲခန္ဓကာယတုဲ ကော်ခဴဂးစသတ်ဂှ်ရ၊ ဟိုတ်နူအစောံသတ္တိဓဝ်နာံဂှ်ရ − သာ်, ရမျှာၚ်, သၟူ, ရှ်, ထၟတ်ဒွံကဵုတီညာတ်အိုတ်သီုဂှ် မဒးတီကေတ်မာန်ပၠန်ရ၊  ဟိုတ်ဓဝ်နာံတံဂှ်လေဝ် ညးမၞုံကဵုပညာလောကဓာတ်ဂမၠိုၚ် သွက်ဂွံတီကေတ်ဒဒဂဗဂဗ လုက်လုက်စုက်စုက်ဒးဒးဂှ် လ္ပဟီုဏီရ− အယာံမာတ်ယၟုယၟာမပ္တံဖဿဝေဒနာသညာဂှ်ဟေၚ် တီကေတ်ညာတ်ကေတ်ဟွံမာန်မွဲအိုတ်ရ။


ကျာ်တြဲနာဲပိုဲ သၟိၚ်လောကဓာတ်ဨကရာဇ်ညးပိစှော်မွဲဘုံတုန် − ဟိုတ်ဓဝ်နာံဂမၠိုၚ်ဂွံကတဵုဒှ်တိုန်မွဲဟာန်ကေုာံ လက္ခဏရသ(ကိစ္စ)တံဂှ် တီညာတ်ကေတ်ဗွဲမချိုတ်ပၠိုတ် တီညာတ်ကေတ်အလုံဖအိုတ်မာန်ရ၊ တၠဳမၞုံကုပိုည်ကျာ်တြဲပိုဲဂှ် တီညာတ်ကေတ်သတ္တလိုက် သြကာသလိုက် သၚ်္ခါရလိုက်အလုံဖအိုတ်မာန် ဗီုဗီုဏံဂှ်ရ −  သၟီဗြီုဂမၠိုၚ်ဒးဟီုထိုၚ်သးရဴဝွံမ္ဂး “တီကေတ်လောန်လောန်ကာဲကာဲမာန်”ကီု၊  ရဴဝွံမ္ဂး  “လောကဝိဒူကျာ်မတီညာတ်ကေတ်လိုက်လောကအလုံအိုတ်သီုမာန်”ကီု၊  သီုကဵုပ္တိုန်စွံယဵုလဝ်ပ္ဍဲကၞိပ်တုဲ ဟီုပ္တိုန်စဂုဏ်စရာဲ ဟွံသာဲနူဓဝ်ပတေဟ်ရှ်ေသှ်ေရဴဂဴအိုတ်ရောၚ်။


*'''ဂလာန်ဗတိုက်ဖအောဝ်''' − ပ္ဍဲအအရာကျာ်သဗ္ဗညုတီညာတ်ကေတ်လိုက်ပိဝွံ တီသတ္တလိုက်မ္ဂးဂှ် ပ္ဍဲအရာကိစ္စသွက်ဂွံဟံၚ်ပြာ်ဆောတ်သတ္တံဂှ် စိုပ်တြဴဗွဲမလောန်ရ၊ ပ္ဍဲအရာဟီုတွံဆောတ်သတ္တံဂှ် သ္ၚဳမ္ၚာ်ကဝုဲကဝါ် ဍာ်ကိလေသသတ္တံ ကေဝ်ၜတ်ဂယာပ်ရံၚ်စရိုတ်အနုသယဣန္ဒြိသတ္တံ မပ္တံကြံၚ်ဍုဟ်ၜတ်ကြံၚ်တုဲဟေၚ် မဒးဆောတ်ပ္တိတ်ရ။


ဥပမာပ္ဍဲလိုက်ဝွံ ညံၚ်ရဴသဝ်ဂဥုဲဒယှ် တီကေတ်လက်သဏ်ယဲကဵုမဇဳဇယဲတုဲ ဖျုၚ်ဂဥုဲထေက်ကြိုက်ကဵုယဲဂှ်ကီု၊  ယဲကဵုဂဥုဲ ကိတ်ညဳဝဳဗလးဗၠးအာမာန်ရောၚ်၊  ဟိုတ်ဂှ်ရ − ဟွံဂွံဓဝ်ခေတ်သာသနာလၟုဟ်ဏီတုဲ ညံၚ်ဂွံဂွံဘဝဂတေံဂှ် ဒးသ္ပလွဳရ၊ ဟွံသေၚ်သာ်ဂှ် ပ္ဍဲကာလဂွံဂဗဂွံဆဵု ဂွံဗဵုလ္ၚောဝ်ကျာ်တြဲအနာဂတ်ဂတတေံ ညံၚ်ဂွံဒှ်ညးထေက်ကဵုဆောတ်လောဲသွာဂှ် နူကာလလၟုဟ် အနုသယကိလေသသပရံဂမၠိုၚ် ဒးကရဳကၠေံရ၊  ကြဳလ္တူကြဳတှ်ေကရဳကၠေံတုဲ ဣန္ဒြိဂမၠိုၚ် မပ္တံသဒ္ဓါပညာညံၚ်ဂွံသ္ကေက်သ္ကာတိုန်အာ သွက်ဂွံဒှ်မၞိဟ်ပရှ်စဇိုၚ်တဲမွဲဂှ် သြဝ်ပ္တိတ်လွဳရိုဟ်ဒဒှ်တ္ၚဲအိုတ်ညိ။

==အရထဂုဏ်ကျာ်အနုတ္တရောပုရိသာရထိ==
(၆) သောဘဂဝါ၊  ၚ် − ကျာ်တြဲဝိသေသတၠပိုည်တြဴပြကာဂှ်။  ဣတိပိ၊ ဟိုတ်ဟိုတ်ဝေတ်လဝ်ဗွဝ်သတ်ပရံၜိုန်ကြံၚ်ဍိုန်ဍောတ် ညံၚ်ပၟတ်ကဵုပၠုဲ ဒတုဲဖဵုဟီုထ္ၜး ပျးဏာအိုတ်သီု သာ်ဝွံကီုလေဝ်။   အနုတ္တရောပုရိသဒမ္မသာရထိ၊  အနုတ္တရောပုရိသဒမ္မသာရထိမ္ဂးယၟုရ။  အနုတ္တရော ပုရိသဒမ္မသာရထိ၊  ပြာကတ်တမ္ညဝ် အံသဝ်လောန်သတိုတ် အိုတ်အာဟွံမာန် စိုပ်ဋ္ဌာန်ဘုံဗြီု ဓလီုဍိုက်ဟောဟော၊  အနုတ္တရောပုရိသဒမ္မသာရထိမ္ဂးယၟုရ။


'''သွက်ဂွံတီအဓိပ္ပါယ်'''  ။      ။ ဂုဏ်ကျာ်အနုတ္တရောပုရိသဒမ္မသာရထိမ္ဂးဂှ် − စၞောန်ထ္ၜးအရထပ္ဍဲအရာဒၠောံဗ္တောန်သတ် ဝေတ်ဗ္တောန်သတ် ထေက်ကဵုဒၠောံဗ္တောန်ဝေတ်ဗ္တောန်ဂှ် ညံၚ်ဂွံဍိုန်ဍူလ္ဂူဆာဲယေန်သၞာၚ် ဍိုန်ဍောတ်ယေန်သၞာၚ် ဣဒ္ဓိပါၚ်ဂလာန် သ္ပမာန်ဒၟံၚ်တုဲ  ညံၚ်ပၠုဲဒးပၟတ်ကီုရ၊ ပ္ဍဲအရာဝေတ်ဗ္တောန်သတ် ပ္တောံၜတ်ဟွံမာန် ပြိုၚ်ပကာန်ဟွံဂွံရ။


[အနုတ္တရော − ပုရိသ − ဒမ္မ − သာရထိ၊  အနုတ္တရော − ပြဲလ္တူပြဲ ပြဲဟၟဲကဵုပ္တောံၜတ်၊ ပုရိသ − တြုံ၊  (သတ်မမိက်ကဵုမွဲမွဲ) ဒမ္မ − ညးထေက်ကဵုဝေတ်၊  သာရထိ − ဝေတ်မာန်။ ]


ၜိုန်ကြံဍိုန်ဍေောတ် ညံၚ်ပၟတ်ကဵုပၠုဲမ္ဂးဂှ် − သတ်ပရံမပ္တံသၟိၚ်နာ် နန္ဒောပနန္ဒကီု  ၊   တြုံပရံ မပ္တံအၚ်္ဂုလိမာလကီု ၜိုန်ရကြံကြဂလိုၚ်ဂှ်လေဝ် ဒှ်သတ်ထေက်ကဵုဝေတ် ဝေတ်ဂွံထေက်ကဵုဒၠောံဗ္တောန် ဒၠောံဗ္တောန်ဂွံတုဲ သတ္တံဂှ်လေဝ် ၊  ဟိုတ်နူဒုၚ်ဝေတ်ဒၠောံဗ္တောန်စိ − စိုတ်−စရိုတ် ဍိုန်ဍောတ်စှ်ေအာသာ်လွာပၠုဲဒးပၟတ်ကီုရ၊  ဒေါသတမြံၚ် ကြံၚ်မ္ၚိုဟ်ဒၟံၚ်ဂှ် ဍိုန်စှ်ေအာတုဲ လ္ဂူဆာဲယေန်သၞာၚ်ကွေံကွေံရ။


ဆၜိုတ်ဝေတ်ဗ္တောန်ညံၚ်ဂွံဍိုန်ဍောတ် ညံၚ်ဂွံယေန်သၞာၚ်အာဂှ်ဟွံသေၚ်ဏီ၊  ဂုန်သၟဝ်သၟတ်မတွံဂး  သဳလဂုန်လ္တူလ္တူမတွံဂး  ဇျာန်မဂ်ဖဵုကီုလေဝ် ညံၚ်ဂွံဍိုက်ပေၚ်စုံစုံရုံရုံအဆံၚ်ကဵုအဆံၚ် ရံၚ်စရိုတ်တွံထ္ၜးစဳပျးကဵုဒတုဲဖဵုတၞဟ်တၞဟ်သ်ာရ၊  မၠာ်သ္ၚဳမွဲဗွဲမဒးကဵုဂၞပ်ပၟိက်သတ်ဂမၠိုၚ်တုဲ မၚ်မွဲဆောံမထ္ၜလဘာ်လဝ် ဟဂွံပိုတ်သကုတ်ရ။


လောကူပမာတုန် −  အ္စာစိၚ်အ္စာချေံ ဍိုဟ်ကေတ်စဳကၠးပ္ဍဲအရာဝေတ်ဗ္တောန် မပ္တံစိၚ်အရိုၚ်ချေံအရိုၚ်ဂမၠိုၚ် ညံၚ်ဂွံဍိုန်ဍောတ်စှ်ေသၞောတ်ဗ္ၜတ် ညံၚ်ဂွံဍိုန်ဍူ လ္ဂူဆာဲယေန်သၞာၚ်ကၠုၚ်ကီု စိၚ်ချေံဍူလ္ဂူဆာဲယေန်သၞာၚ်ကၠုၚ်ညိညိညည သိုက်သိုက်သဳသဳမာန်ကီု ထေက်ကဵု “ပၠောပ်သၟေတ်ဝေတ်နကဵုစက်ကြောန်မ္ဂး)  ဝေတ်ဗ္တောန်ဟီုသီုကဵုနဲၜတ်ၜတ်ကြံၚ်ကြံၚ်ကဵုဂၠံၚ်တြဴတုဲ စိၚ်ချေံတံဂှ် ဍိုန်ဍောတ်ဒၟံၚ်ညံၚ်ရဴအာစိုပ်ဒဒှ်စိၚ်ဖ္ဍိုက်သၟိၚ် ချေံဖ္ဍိုက်သၟိၚ်ကီုရ။


ကျာ်တြဲနာဲညးသၟိၚ်လောကဓာတ် ဨကရာတ်ညးဘုံပိစှော်မွဲ တီနဲဖီပ်ဂၠိပ်ကီုလေဝ် အတိုၚ်မဟီုထ္ၜးလဝ်ပ္ဍဲဂုဏ်လောကဝိဒူတေံဂှ် ဟိုတ်နူမတီညာတ်ကေတ်စိုတ်ဓာတ်သတ္တံ အပ္ဍဲမ္ၚးဂတကြဴ အလုံအိုတ်သီုမာန်စိ၊  ယဝ်ရဂဗဆဵုညာတ်ဒးသတ်မမိက်ကဵုမွဲမွဲ သွက်ဂွံဒၠောံဗ္တောန် ထေက်ကဵုဝေတ်ဗ္တောန်မ္ဂး − ဘပလမြဗဟေက်တုဲ ဝေတ်ဗ္တောန်ရောၚ်၊  ဒှ်ညးဂါံဓဝ်ဘပလစမြဗဟေက်တုဲ ဒးဝေတ်ဗ္တောန်ရ၊  (နဲကြံၚ်ကြံၚ်)


ယိုက်ထ္ၜၚ်ပၚ်ပတိုန်တုဲ  ဝေတ်ဗ္တောန်ရောၚ်၊   ဒှ်ညးဂွံဓဝ်ယိုက်ထ္ၜပၚ်ပတိုန်တုဲ ဒးဝေတ်ဗ္တောန်ရ၊ (နဲၜတ်ၜတ်) ပ္ဍဲအရာဝေတ်ဗ္တောန်ၜါနဲဝွံ ညးလဵုမွဲပြိုၚ်ပကာန်ဟွံမာန်ရ၊ ပ္ဍဲအရာဝေတ်ဗ္တောန်ဗီုဗီုဂှ် − ယဝ္ရသဒှ်ညးဟွံမွဲကဵုသဳလအတိုၚ်ပကတိမ္ဂး  ကဵုတန်တဴပ္ဍဲသဳလ−ရ၊ နွံကဵုသဳလပၠန်လေဝ် ဓဝ်ဇျာန်မဂ်ဖဵုလ္တူလ္တူတံဂှ် ညံၚ်ဂွံဇၞော်မောဝ်တဴတက်တိုန်အာဗွဲမဗဗွဲကဵုသဇိုၚ်ပါရမဳညးဂှ် ကဵုဒၠောံဗ္တောန်စၞောန်ထ္ၜးဍာနဒးဒးရ။


ပ္ဍဲဘဝဂှ်   မူရဴတၟေၚ်ဂုန်မွဲဍောတ်ဟွံမွဲ ဟွံထေက်ကဵုကလိဂွံဓဝ်ဏီ၊  ယဝ်သဒှ်မ္ဂး ညံၚ်ဂွံထီုဗးဗဝ်ဂအုံဂလိုၚ်ပ္တိုန်ပါရမဳ ပ္ဍဲဘဝဂတတေံမာန် ဂစာန်ဝေတ်ဗ္တောန်ကဵုနဲကဲပြဲပြဲသၠုၚ်သၠုၚ်ပၠန်ရ၊  မၞိဟ်လဵုမွဲဟွံဟီု ယဝ်ရဂွံကလၚ်ပၚ်မှိၚ် ဒၠောံဗ္တောန်ကျာ်ဍာံမ္ဂး မၞိဟ်ရိုၚ်ဇိုၚ်ဒလဵုခၞံၚ် ယေန်သၞာၚ်ဟွံမွဲ၊  သဒှ်ညးမၞုံကဵုယေန်သၞာၚ်ဍိုန်ဍောတ်ဟေၚ်ရ၊  ဒှ်မၞိဟ်လ္ဂူလ္ဂူဍိုန်ဍူဟေၚ်ရောၚ်၊ ဟိုတ်ဂှ်ရ − ကျာ်တြဲဍိုဟ်ကေက်စဳကၠးပ္ဍဲအရာဝေတ်ဗ္တောန်သတ် ထေက်ကဵုဝေတ်ဂွံဂှ် ဝေတ်မာန် သ္ပလွဳပရာမာန် ဒုၚ်လျိုၚ်မာန်တုဲ ဟွံမွဲကဵုပြိုၚ်ပ္ကာန်ဒမၠိရောၚ်။


*'''ဂလာန်ဗတိုက်ဖအောဝ်''' −  နကဵုလၟေၚ်ဂလာန်မဟီုကပုၚ်တုဲဝွံ ကျာ်တြဲပိုဲဂှ် ဇၟာပ်ဇၟာပ်ဂဗဆဵုညာတ်ဒးသတ် ညံၚ်ဂွံဂွံဓဝ်မာန် ဂစာန်သ္ပလွဳပရာတုဲ ဝေတ်ဗ္တောန်ဟွံသေၚ်၊ ညးမၞုံကဵုသဇိုၚ်ပါရမဳ ညံၚ်သ္ဂောံဂွံဓဝ်တၟေၚ်မာန် ဗွဲမထေက်ကြိုက်ကဵုအလိုက်ညးဂှ်ဟေၚ် မၠာ်သ္ၚဳရုဲစှ်နကဵုညာဏ်တုဲ ဝေတ်ဗ္တောန်ဗွဲတၟေၚ်ရ၊ ပ္ဍဲလက်ထက်ကျာ်တြဲပိုဲတေံဂှ် သၟိၚ်ကောသလကဵုဂၞကျာ်ဇၞော်မလ္လိကာ ဨကရာဇ်တၠတိဍုၚ်သာရဝှ် ဒှ်ဒကာဘာဒကာဗျဉ်ဇၞော်တုဲ လျုၚ်ဇြုၚ်သ္ဍိုက်ကျာ်လေဝ် လျိုၚ်ဗွဲမလောန်ရ။


ဓဝ်ကျာ်သဗ္ဗုညုလေဝ် ဂၠုယးဒှ်တံ ဂွံကလၚ်ပၚ်မှိၚ် ဟွံသ္ဂုတ်ခြာရ၊ ဒါနသဳလဘာဝနာကုသဵုလေဝ် ကတဵုဗဒှ်ဟဂွံပိုတ်အာရ၊ ကၠောန်ဒၟံၚ်ကာကုသဵုဟွံကဵုသ္ဂုတ်ခြာ မၞုံကဵုလွဳပရာဂလိုၚ်ဂှ်လေဝ် မူရဴတၟေၚ်ဂုန်မွဲ ဓဝ်တၟေၚ်လဵုမွဲကလိဂွံကီုဂှ် ဟွံကၠုၚ်ပ္ဍဲတဝှ်ကျာ်ပါဠိပြကိုဟ်တံဂှ်ရ။  ၜိုန်ရဒှ်တဴသာ်ဂှ်ကီုလေဝ် သၟိၚ်ကောသလ − သၟီပဿိုန်ဝွံ လၟောဝ်တြုံဗောဓိသတ် ပတံပါရမဳကျာ် အနာဂတ်တေံတုဲ ကာလစိုပ်အခိၚ်ပါရမဳကြံၚ်ဍုဟ် ကတဵုဒှ်ကျာ်ပြဲပြဲ ပ္ဍဲလိုက်လောကပိုဲရောၚ်။


ပ္ဍဲကာလလၟုဟ်ဝွံ “မၞိဟ်သဒ္ဓါလောန်ပညာအောန်”တံဂှ် ယဝ်ရဂဗဆဵုဒးကျာ်မ္ဂး ကလိဂွံဓဝ်တၟေၚ်မာန်ဗွဲစၟတ်ဨကန္တရောၚ်သ္ဂးတဴရ၊ ဆၜိုတ်ဟီုဂးစၟဳမၚ်ဒၟံၚ်ဟွံကဏီ ယဝ်ရသ္ဂောံပံၚ်ဖက်ဆက်ဆောံနိဿဲကဵုညးမတီညာတ်ကၠိုဟ်ခၠၚ်တံဂှ်မ္ဂး ပ္ဍဲဘဝဏံဟေၚ် ဓဝ်တၟေၚ်ညးမဂွံလဝ်ဂှ် အလဵုလဵုဍေံ ကၠောံထၞာန်စိုပ်ကၠုၚ်ပ္ဍဲဇကုဇကုမာန်ရရောၚ် ရဴသာ်ဝွံ ဆိၚ်ဆချပ်ခယျကေတ်အိုတ်ရ။   ( ဗီုချပ်ဟွံတၟေၚ် ဗီုထေၚ်ဟွံဒှ် )


ဆၜိုတ်အယာံမာတ်သ္ဂောံပြာပ်နိဿဲကဵုညးမတီညာတ်တၟေၚ်တၟေၚ်တၟဟ်တၟဟ်တံဂှ် ဂွံဓဝ်မာန်ဟွံမာန် သ္ဂုတ်သွတ်ကေတ်နကဵုညာန်ဇကုအိုတ်ညိ၊ မၞိဟ်ပ္တိတ်ကသပ်ချပ်ခယျကေတ်ဗီုဗီုဏံဂှ် ဇကုလွဳပရာဖအိုတ်ဓဝ်ပ္တိတ်ဒြဟတ်ရောၚ် ဇကုကလိဂွံဓဝ်တၟေၚ်မာန်ဂှ် စွံသတိဟွံဒးမွဲအိုတ်ရောၚ်၊  ဟိုတ်ဂှ်ရ − ညံၚ်ဂွံဂဗဆဵုဗဵုလ္ၚောဝ်ကျာ်တြဲဂတဂဗဆဵု ဗဵုလ္ၚောဝ်ပၠန်ရ၊  ညံၚ်ဂွံဍိုက်ပေၚ်စုံရုံဂပ်ကဵုကဵုသဇိုၚ်ပါရမဳထေက်ကြိုက်ကဵုဒၠောံဗ္တောန်ဗီုတီညာတ်ကၠိုဟ်ခၠၚ်လဝ်နူဘဝလၟုဟ်ဂှ် သီဗွေါဝ်ဂိုၚ်ကေတ်ပါရမဳစှ်ဂမၠိုၚ်တုဲ သြဝ်ရနုက်ဗပေၚ်ဒ္ဂေတ်မၚ်မွဲအိုတ်ညိ။

==အရထဂုဏ်ကျာ်သတ္ထာဒေဝမနုဿနံ==
(၇) သောဘဂဝါ၊  ၚ်− ကျာ်တြဲပြဲဝိသေသတၠပိုန်တြဴပြကာဂှ်၊  ဣတိပိ၊  ဟိုတ်ဟိုတ်ဒှ်အ္စာမၞိဟ်ဒေဝတဴ နှဴသကိုပ်ဗၞိက် မိက်ကဵုတိတ်အာနူကန္တာဘဲဒှ်ဗျုယဲချိုတ် ဂိုၚ်ၜိုတ်ပ္တိတ်ကၠာဏာကဵုနိဗ္ဗာန် ဂၠံၚ်ဍာန်ဒးရး ဗၠေတ်ဘယ်အိုတ်သီုသာ်ဝွံကီုလေဝ်။   သတ္ထာဒေဝမနုဿနံ၊  သတ္ထာဒေဝမနုဿနံမ္ဂးယၟုရ။ သတ္ထာဒေဝမနုဿနံ၊  ပြာကတ်တမ္ညဝ်အံသဝ်လောန်သတိုတ် အိုတ်အာဟွံမာန် စိုပ်ဋ္ဌာန်ဘုံဗြီု ဓလီုဍိုက်ဏာသတ္ထာဒေဝမနုဿနံမ္ဂးယၟုရ။


*'''သွက်ဂွံတီအဓိပ္ပါယ်''' ။    ။  ဂုဏ်ကျာ်သတ္ထာဒေဝမနုဿနံမ္ဂးဂှ်  −   စၞောန်ထ္ၜးအရထမဒှ်အ္စာတုပ်ကဵုသကိုပ်သာဗၞိက်ဇၞော်တုဲ အာဂတပၠတြဴမၞိဟ်ဒေဝတဴဂမၠိုၚ်ရ။   [သတ္ထာဒေဝမနုဿနံ၊  ဒေဝမနုဿနံ −  မၞိဟ်ဒေဝတဴဂမၠိုၚ်၊ သတ္ထာ − ဒှ်အ္စာတုဲ မတုပ်ကဵုသကိုပ်သာဗၞိက်ဇၞော်ရ။]


နှဴသကိုပ်ဗၞိက်မိက်ကဵုတိတ်အာနူကန္တာဘဲမ္ဂးဂှ် − ကျာ်တြဲပိုဲဂှ် ဆၜိုတ်ဒှ်အ္စာမၞိဟ်ဒေဝတဴသၟးဟွံသေၚ်ဏီ၊  ဒှ်အ္စာဒှ်ဇၞော်သ္ကိုပ်ဗၞိက်အလုံသၟာဗၞိက်မွဲရ၊  ရဲသၟာဗၞိက်သွံရာန်သၠာဲဂတးဂမၠိုၚ်တံဂှ် ညံၚ်ရဴမဒးသ္ပပဓာန်ကဵုညးဇၞော်သ္ကိုပ်သာအာဂတပၠတြဴကီု၊  ကျာ်တြဲပိုဲလေဝ် တုပ်တဴညံၚ်ရဴဒှ်ဇၞော်ကောန်ဗၞိက်သၟတ်ဂမၠိုၚ်ကီုရဒှ်တုဲ ပ္ဍဲအရာသွံရာန်သၠာဲဂတးစဂှ်  ဒယှ်တှ်ဒှ်ညးဗၞိက်ဇၞော်အိုတ်ရ။


သၟာန်ဗၞိက်ဂမၠိုၚ် သ္ပဟိုတ်ကဵုအပေါတ်ဗၞိက်ဇကုတုဲ တြဴဂၠံၚ်ဍာန်မဒးအာကၠုၚ်ဂှ် လဆောဝ်လဆောဝ် ဂဗဆဵုဘဲမမိက်ကဵုမွဲမွဲမာန်ရ၊  ပၞောဝ်ကဵုဘဲဂၠံၚ်တြဴဂမၠိုၚ် “ဘဲတြဴကန္တာ”မွဲဂှ် အာကၠုၚ်ဝါတ်ဂါတ်အိုတ်ရ၊  ဂၠံၚ်တြဴဒဵုဇြဟ် ဒှ်ကၞောဝ်ကၠောဝ်ဗျဵု ဆဵုဒဒိုက်တၞဟ်တၞဟ်သာ်တုဲ (ဝါတ်ပုၚ်သွ,  ဝါတ်ဍာ် − ကမၠတ်ဒမၠမတာဂၠိုၚ်− ဇာဒိသိုၚ်ကၠဗြန် ကတဵုကြဵုဇာဒၟံၚ်ဂှ်− ကန္တာရ)  “တြဴကန္တာ” မ္ဂးယၟုရ၊  ဟိုတ်နူအာကၠုၚ်ဝါတ်ဂါတ်လောတ်ဂှ်ရ −  ကော်ခဴစဗတ်ဝေါဟာမည် − တြဴကန္တာ မ္ဂးယၟုရောၚ်။


ဂၠံၚ်တြဴကန္တာအာကၠုၚ်ဝါတ်ဂါတ်ဂှ် ညးမဒှ်က္ဍိုပ်သ္ကိုပ်ကၠိုဟ်ခၠၚ်တီညာတ်ကေတ်ဒဒိုက်ဘယ်တၞဟ်တၞဟ်သာ်တုဲ မိက်ကဵုတိတ်ဗၠးအာနူဒဒိုက်သၞာရ၊  ပတိတ်ကဵုနူဘယ်မပ္တံကၠဗြန်ဇာဒိသိုၚ်တံဂှ်တုဲ ဏာဗစိုပ်ကဵုဂၠံၚ်တြဴဗၠးဒဒိုက်ဍိုက်ပေၚ်ကဵုတသိုက် အတိုၚ်အလိုက်ပၟိက်ဇကုမာန်ရ၊   ဂၠံၚ်တြဴကန္တာမပ္တံကၠဗြန်ဇာဒိသိုၚ် ဗိုၚ်လဝ်ပန်ဒိုဟ်တံဂှ် ဒှ်ဂၠံၚ်တြဴအာကၠုၚ်ဝါတ်ဂါတ်တဲဍိုန်ဍိုန်ရ။


ဂၠံၚ်တြဴကန္တာမတွံဂး ပွမဒးဒှ်ဒးဗျုဒးယဲ  ဒးချိုတ်အိုတ်ကဵုဂၠံၚ်တြဴကန္တာပန်တၞုၚ်ပန်သွာၚ်ဂှ် ဒှ်ဂၠံၚ်တြဴအာကၠုၚ်ဝါတ်ဝါတ်ဂါတ်ဂါတ် ဒးညာတ်ဒဒိုက်ဘဲ −  ဂၠံၚ်တြဴတဲတမြံၚ် ကြံၚ်ကြံၚ်မ္ၚိုဟ်မ္ၚိုဟ်ဟေၚ်ရ၊  ညံၚ်ဂွံတိတ်ဗၠးအာနူတြဴကန္တာဏံလေဝ် နကဵုတဝှ်ဒေသနာကျာ် ဟံၚ်ပြာ်ဂိုၚ်ၜိုဟ်ပ္တိတ်ကဵုဖအိုတ်တုဲ ဏာဗစိုပ်ကဵုဂၠံၚ်ဍာန်ဒးဒးရးရး ဗၠးဒုဟ်အိုတ်သီုမတွံဂး  “ဍုၚ်ဇၞော်ဂၠံၚ်ဇၞော်နိဗ္ဗာန်”တေံရောၚ်။


*ပ္ဍဲကိုပ်ကၠာတေံ ပကောံလဝ်ကွဳဂၠဴကွဳချေံဗွဲမဂၠိုၚ် နမပ္တံမသုန်ကၠံ,  လ္ၚီတုဲ  ပ္ဍိုက်ဏာအပေါတ်ဗၞိက်သၠာဲဂတးသွံရာန်စအိုတ်ရ၊ ညးဇၞော်က္ဍိုပ်သ္ကိုပ်ဗၞိက် (သာဗၞိက်)တံလေဝ် ပါအာကရောံကောန်ဗၞိက်ဂမၠိုၚ်ကီုရ၊  ပ္ဍဲအကြာဂၠံၚ်တြဴဂှ် သတ်ဒမြိုဟ်ဂြိုဟ်စာဂမၠိုၚ် မပ္တံကမၠတ်ဒမၠမတာ  ကလော်လကိုဟ်ကၠဗြန်ဇာဒိသိုၚ် ဂၠိုၚ်ဂၠၚ်တဴဗွဲမလောန်  ဓဇန်စှ်ဗွဲမလောန်ကီု၊  ဒှ်ကၞောဝ်ကၠောဝ်စကၠောဝ်သုၚ် ဝါတ်ပုၚ်ဝါတ်သွ  ဝါတ်စၞဝါတ်ဍာ်ဗွဲမလောန်ကီု  ဒှ်ဒၟံၚ်တိဗလးဂၠးဗ္တဳဇၞော်ဂၠိၚ်တုဲ  ဂမ္တဴတ္ၚဲဗွဲမလောန်ကီု၊  ဂၠံၚသ်တြဴတမြံၚ် ကြံၚ်မ္ၚိုဟ်ရုန်မဵုမတွံဂး “ကန္တာရ” ဂၠံၚ်တြဴအာကၠုၚ်သွံရာန်ဗၞိက် ဝါတ်ဂါတ်ဂှ်လေဝ် မၞုံဒၟံၚ်ရ။  (လ္တူဂှ် ဂမ္တဴတ္ၚဲ  သၟဝ်ဂှ်ဂမ္တဴဗ္တဳ−  ဂမ္တဴၜါထပ် ဗဂပ်လဝ်သၟဝ်ကဵုလ္တူ)


က္ဍိုပ်သ္ကိုပ်ဗၞိက်ဇၞော်ဂှ် ပတိတ်ဗလးကဵုနူဂၠံၚ်တြဴအာကၠုၚ်ဝါတ်ဂါတ်ဂှ်တုဲ ညံၚ်ရဴပလံၚ်ရေၚ်တၠုၚ်ဒုၚ်ဗစိုပ်ဏာကောန်ဗၞိက်သၟတ်ဂမၠိုၚ်ကဵုအာစိုပ်ဋ္ဌာန်ဒၞာဲ ပါဲကၠေံဒဒိုက်ဟွံမွဲကဵုပရိုက်ဘဲကီု၊  ဒဒိုက်ပရိုက်ဘဲဂမၠိုၚ် မပ္တံဒးဒှ်ဒးဗျုဒးယဲဒးချိုတ် ဒးစံၚ်တူနရိုအ်ယာံ လၟောၚ်လၟိတ်ဒှ်ဒဒိုက် ဒးပြးဒးဆာဲ ဒးသာဲဂစိုတ်သာ်ဂယိုၚ်  ဂၠိုၚ်ဂၠၚ်နွံတဴဒၟံၚ်ရ၊  ဂွံဗၠးနူဒဒိုက်ပရိုက်ဘယ်ဂမၠိုၚ်ဂှ် ဒှ်လျိုၚ်ကျာ်သဗ္ဗညု မစိုန်ဒှ်တဴသ္ကိုပ်ကွဳသာကွဳဇၞော်အိုတ်ရ။


ပရိုက်ဘယ်ဇၞော်ဖေက်ဂၟော် − ဖေက်ဂၟံက်လောန်ကာဲ၊  ဟိုတ်နူပါဲဒဴဟွံဗၠးဂှ်ရ သွက်ဂွံတိတ်ဗၠးနူဒဒိုက်ပရိုက်ဘယ်ဂှ်ဂှ် ကျာ်တြဲနာဲညး မစိုန်ဒှ်တဴအ္စာဟံၚ်ပြာ်ဏာသတ္တံ မပ္တံမၞိဟ်ဒေဝတဴ နူတြဴကန္တာဇၞော်အိုတ် ဖေက်လကိုတ်ဂြိုဟ်ယာ် ဍာ်ရမတ်ပြးဇးမတွံဂး သံသာမတုပ်ကေုာံတြဴအာကၠုၚ်ဝါတ်ဂါတ်ဂှ်ရ−  နာဲညးသၟိၚ်လောကဓါတ် ဨကရာတ်ညးပိစှော်မွဲဘုံ မၞုံကဵုကရုဏာလောန်သတိုတ်၊  ဟိုတ်နူပလံၚ်ဏာဗစိုပ်ကဵုနိဗ္ဗာန် မဒှ်ဋ္ဌာန်အရာလလံပလိုတ်ဖအိုတ်ကၠေံဗွဝ်ဒဒိုက်ပရိုက်ဘယ်အလုံအိုတ်သီုစိ၊ ကျာ်တြဲပိုဲလေဝ် တုပ်သၟဟ်ကဵုညးဇၞော်(ဇမၞော်)  ဗၞိက်က္ဍိုပ်သ္ကိုပ်ဗၞိက်ဇၞော်အိုတ်ရောၚ်။


*'''ဂလာန်ဗတိုက်ဖအောဝ်''' −  ပ္ဍဲကာလကျာ်ကတဵုဒှ်မွဲမွဲဇကု  သီုကဵုပလံၚ်ဖျဴဏာသတ္တံဍုၚ်ဇၞော်နိဗ္ဗာန်ဖိုဟ်ဂှ် ပိုဲဟဂွံပါဗက်အာတုဲ ဒးသှ်ေဒးၜက် ဒးခက်ဒၟံၚ်ပ္ဍဲသံသာဂှ် ထေက်ကဵုအောန်စိုတ်ခိုဟ်တဴဗွဲမလောန်ရ၊  ဆဂးဂှ်  ဒှ်မၞိဟ်ဒးဒုၚ်ကော်ခဴစ “မၞိဟ်တဲခိုဟ်ညးသပ္ပရိုဟ်” ပ္ဍဲခေတ်လၟုဟ်တုဲ သွက်ဂွံကိတ်ညဳကဵုယၟုဂှ်ဂှ် ဒးပရှ်စဇိုၚ်တဲ လပါ်ကုသဵုကွေံကွေံရ၊ ဂိုတ်လွဳပရာအိုတ်ညိ။


ပ္ဍဲအရာနုက်ဗပေၚ်ပါရမဳမမိက်ကဵုမွဲမွဲဂှ်  သဒှ်လျိုၚ်ဇကုဇကုတုဲဖိုဟ်  ဟွံဂိုတ်လွဳပရာတုဲ  “ကဵုဂွံဂွံနိဗ္ဗာန်ပြဟ်ပြဟ်ညိ” ဂှ် ဃောရာဒနာမိက်ဖိုဟ်ရ,  ရာဒၞာမံၚ်ဖိုဟ်ရ၊  ရာဒနာမိက်ဗီုဂှ်ဂှ် သှ်ေၜက်ဒၟံၚ်တုဲ  “မာံၜက်မိၜက်” ဆက်ဒှ်ဒၟံၚ်ဖိုဟ်ဂှ်လေဝ်  တုပ်တဴညံၚ်ကဵုဟဂွံကၠိုဟ်မွဲဏီရောၚ်၊  ဟိုတ်ဒှ်သာ်ဂှ်ရ −  ပ္ဍဲကာလကျာ်ကတဵုဒှ်အနာဂတ်တေံ ညံၚ်ဟဂွံသှ်ေၜက်ခက်ဒၟံၚ်ဗီုဂှ်ဂှ် နူလၟုဟ်ပ္တိတ်အစောံညးညးအဲအဲ စွံသတိဗွဲတၟေၚ်တၟဟ်တုဲ သြဝ်ဂိုတ်ရနုက်ဗပေၚ်အာပါရမဳစှ်အိုတ်ညိ။

==အရထဂုဏ်ကျာ်ဗုဒ္ဓ==
(၈) သောဘဂဝါ၊  ၚ်−  ကျာ်တြဲပြဲဝိသေတၠပိုန်တြဴပြကာဂှ်။  ဣတိပိ၊  ဟိုတ်ဟိုတ်ဂြၚ်လဝ်ဓဝ်သစ္စပန်မွဲတန် ကဵုတီခပ်သီအိုတ်သီုသာ်ဝွံကီုလေဝ်။  ဗုဒ္ဓေါ၊  ဗုဒ္ဓမ္ဂးယၟုရ။   ဗုဒ္ဓေါ၊ ပြာကတ်တမ္ညဝ်အံသဝ်လောန်သတိုတ် အိုတ်အာဟွံမာန် စိုပ်ဋ္ဌာန်ဘုံဗြီုဓလီုဍိုက်ကၠောံက္ဍဟွံကညိညဗုဒ္ဓမ္ဂးယၟုရ။


*သွက်ဂွံတီအဓိပ္ပါယ် ။   ။   ဂုဏ်ကျာ်ဗုဒ္ဓမ္ဂးဂှ် − စၞဟ်ထ္ၜး (ဝေါဟာအ္စာသၠပတ်မည်တြေံကဵုအရထ) စၞောန်ထ္ၜးအရာထတီလဵုမာဲတီအလဵုဇကု,  ကဵုညးတၞဟ်တီမာန်။  [ဗုဒ္ဓ − တီ၊  ကဵုတီ။]  “တီဒၞာဲဝွံ ဂြၚ်တီကေတ်ဓဝ်သစ္စပန်ရ၊ ကဵုတီလေဝ်ကဵုသတ္တံတီဓဝ်သစ္စပန်၊ သတ္တံအိုတ်သီု ကဵုတီဓဝ်သစ္စပန်ရ” ။


*ဓဝ်သစ္စပန်မ္ဂးဂှ်
(၁) ဒုက္ခသစ္စ ။

(၂) သမုဒယသစ္စ ။

(၃) နိရောဓသစ္စ ။

(၄) မဂ္ဂသစ္စမ္ဂးရ ။


(၁) ဒုက္ခသစ္စ − (ဒုက္ခ−ဒဒိုက်။  သစ္စ−ဍာံ)။  ယဝ်ရကံက်ဍောၚ်ဓဝ်ဍေံမ္ဂး − ဂွံကဵုဓဝ်ရုပ်နာံစိုတ်စေတသိက်ဂမၠိုၚ်ရ၊  ဓဝ်နာံမတွံဂး  စိုတ်(လောကဳစိုတ်ဒ္စါံစှော်မွဲ − ၈၁၊  စေတသိက်မသုန်စှော်ၜါ−၅၂၊ ရုပ်ၜါစှော်ဒ္စါံ၀၂၈၊ ရုပ်ခန္ဓဇကုဇကုဂှ် ဒှ်ဒၟံၚ်ဗွဝ်ဒဒိုက်,  ဒဒိုက်မွဲကလောံဇၞော် ဒဒိုက်မွဲထ္ၜောံဇၞော် ဍာံစၟတ်ရ၊ ခန္ဓဇၞော်ဝွံနွံဒၟံၚ်ဟေၚ် ဒးဂၠာဲပကောံပကေဝ် မပ္တံသွက်ဂွံစသုၚ်ဗိုက်လတက် ကျိုၚ်ကျဝ်မံၚ်စံၚ်တံဂှ်ရ၊ ဒးဗျုဒးယဲ ဒးချိုတ်ပၠန်ရ။


ဂၠာဲသ္ၚဳပကောံပကေဝ် မပ္တံစသုၚ်အာကၠုၚ်မံၚ်စံၚ်ကျိုၚ်ကျဝ် ဟွံဒးရး ဗၠးအာနူဗဗွဲဓဝ်ပၠန်လေဝ် ဒးအာစိုပ်အပါယ်ပန်အိုတ်ရ၊ ဒးစံၚ်တူနရိုအ်ယာံ ဍောၚ်ၜိုတ်အိုတ်ကသပ်ပၠန်ရ၊  လဆောဝ်သၟိၚ်တၠတံကဵုဒဏ်ရပ်ပလံၚ်ဖျေံထံၚ် ပၠောပ်သ္ၚိစာတ်စာံဂုက်ဒးဒုၚ်ပျဲပျာံတုဲ ဂွံမုက်ဂွညိညးဒတုဲဖဵုဟွံမွဲရ၊  ပကောံပကေဝ်လဝ်ပိုန်ဟာန်ဂြပ်ရတ် ခပပ်လောန်လောန်ကာဲကာဲ ကာလသာဲဂစိုတ် ဂိုၚ်ၜိုတ်ကပှ်ဏာဟွံမာန်တုဲ ဒးထောံလသာ ဒးအာဇကုမွဲဓဝ်ဟေၚ်ရ။


ဟွံမိက်ပြးဆာဲသာဲဂစိုတ်သာဲဂယိုၚ်ဖိုဟ်ဂှ် ဒးပြးဆာဲသာဲခြာအာ ညးတၞဟ်အဲတၞဟ် ကတဵုဒှ်ဒဒိုက်ဇၞော်လောန်ရ၊ ၜိုန်ရချပ်ခယျထေၚ်ကေတ် ညံၚ်ရဴဒှ်တသိုက်မွဲချိုန်ခဏကွေံကွေံကီုလေဝ် မၠာဲရံၚ်တံဒေါဝ်ကၞောတ်တုဲ တသိုက်ဍာ်စၟတ် မွဲဍောတ်ဟွံဆဵုဟွံညာတ်သက်သက်ရ၊ ဟိုတ်နူခန္ဓကာယဇၞော်နွံဒၟံၚ်စိ− ဒဒိုက်သက်သက် ဟွံဖက်ကဵုတသိုက် ဒဒိုက်ဍာံဍာံ ဒဒိုက်ဇေတ်ဇေတ်ရောၚ်ဂှ် ဂွံကဵုဒုက္ခသစ္စဟေၚ်ရ။


တသိုက်သွဝ်ဗြီုတံဂှ် “ဒှ်တသိုက်ဗွဲမလောန်ရ” ဣၚုဟ်စှ်ေစိုတ်သာ်ဝွံတုဲ သွက်ဂွံစိုပ်ဍုၚ်သွဝ်ဍုၚ်ဗြီု မဒးပ္တိတ်ဒြဟတ်ဂှ်လေဝ် − ဒုက္ခ၊ စိုပ်အာတုဲ ကာလဒးဂဗဆဵုလီုလာ်ပါ်ဒကးအာ၊ ကာလဆဵုလာ်အာအလဵုလဵုလေဝ်− ဒုက္ခ၊  [ပ္ဍဲဍုၚ်သွဝ်ဂမၠိုၚ်၊ ဍုၚ်ဒေဝတဴသွဝ်တြဴဘုံဂမၠိုၚ်ဂှ် ဒးသၠးထောံကၠေံပိုန်သမ္ပတ္တိဇၞော်ဇၞော်ဏံတုဲရသွံ ရဴသာ်ဝွံ ဂၠိုက်သ္ၚောံစံၚ်တူကတဵုဒှ်တိုန်ရ၊ အလုံခန္ဓကာယမွဲဂှ် ပလက်ဒတုံပြဟ်စှ်ေရ၊ ပလက်ဇွောဝ်တိတ်နူခန္ဓကာယမွဲတုဲ ဒးကတဵုဒှ်ဒဒိုက်ဗွဲမလောန်ကာဲရ။]


ဒဒိုက်မြဴသာ်ဝွံ ဂွံကတဵုဒှ်တိုန်ဂှ်−  ဟိုတ်နူခန္ဓကာယ သ္ၚိခန္ဓဇၞော်နွံဒၟံၚ်ရ၊ ဍုၚ်မၞိဟ်ဍုၚ်ဒေဝတဴ ဍုၚ်ဗြီု လပါ်သၟဝ်ဘုံအပါယ်ပန် တန်ဒၟံၚ်ပ္ဍဲသ္ၚိခန္ဓဇၞော်ဖအိုတ်တုဲ ဒဒိုက်ပြက်ပြက် ဆက်စပ်ဒၟံၚ်ဖအိုတ်ရ၊  ဟိုတ်နူဒဒိုက်ဍာံစၟတ် ဟွံဆောတ်ဨကန္တဂှ်ရ− ရုပ်နာံခန္ဓအလုံသတ္တအိုတ်သီု ကေုာံခန္ဓပိုဲဂမၠိုၚ်ဝွံ “ဒုက္ခသစ္စ”ဖအိုတ်ရောၚ်သွံ၊ ဘုံလိုက်လောက မၞုံကဵုခန္ဓကာယ နာံရုပ်,  သတ္တံကလိဂွံလဝ်ဗွဝ်ခန္ဓကာယ ရုပ်နာံၜါပြကာဝွံတုဲ ဒဒိုက်ဇေတ်ဇေတ်ပါဲဟွံဗၠေတ် ဗလေတ်ဟွံဗၠး ဒးဒုၚ်ယၟုဒုက္ခသစ္စဖအိုတ်ရောၚ်သွံ။


(၂) သမုဒယသစ္စ − (သမုဒယ− ဟိုတ်ဒှ်ဒဒိုက်၊ သစ္စ− ဍာံ)။  ယဝ်ရဂၠိုက်ဂၠာဲရံၚ်ဟိုတ်ဒဒိုက်ဂှ်မ္ဂး −   ပွမသ္ဍိုက်မၠိုက်သ္ဍိုက်ဆာန် နွံပၟိက်ထၞေန်စေန်စပ် ဒးဂၞပ်ပ္ဍဲအာရီုဝတ္ထုမမိက်ကဵုမွဲမွဲမတွံဂး “လောဘတဏှာ”ဂှ်ဟေၚ် ဒှ်ဟိုတ်ဒဒိုက်ဍာံစၟတ်အိုတ်ရ၊ ဒဒိုက်မွဲမွဲ ဗွဲအထိုက်အတန်ဍေံဂွံကတဵုဒှ်တိုန်ဂှ် ဟိုတ်နူလောဘတဏှာ−ဟေၚ်ရ၊  ဒဒိုက်အလုံအိုတ်သီု ဟီုဂးစၞောန်ထ္ၜးလဝ်ပ္ဍဲဒုက္ခသစ္စတေံဂှ် သ္ပဟိုတ်ကဵုပွမနွံပၟိက် မိက်ဂွံဂွံပိုၚ်ပိုၚ်အတိုၚ်ဂၞပ်စိုတ်တုဲ ကတဵုဒှ်တိုန် ညံၚ်အလိုန်ဍာ်ၜဳမှာသၟိတ်ရ။


ဟိုတ်နူနွံပၟိက် မိက်ဂွံဂွံဂှ်ရ−  ပ္ဍဲကာလလဆောဝ် ဒ္ဂေတ်ဒးဗၠေတ်အာမှာရာအာတုဲ ပ္ဍဲလိုက်လောကဏံလေဝ် သၟိၚ်တၠတံ စဳရေၚ်ကဵုဒုဟ်ရာဇာဒဏ်၊  ကြဴတဲပၠန် ပ္ဍဲကဵုတြဴသံသာတေံ ဒးအာစိုပ်ဘုံအပါဲ(ယ်) ဒးဒုၚ်စသိုၚ်အာဲတၟာဲဒဒိုက် ဂၠိုၚ်ကဵုအခိုက် ဂၠိုၚ်ကဵုနဲ ဟွံမွဲကဵုဗၞတ်တွဵုရ၊ ဟွံတိတ်ဗၠးအာနူဒဒိုက်ဝဋ်သံသာဏံ,  တိတ်ဗၠးအာနူဒဒိုက်ဝဋ်သံသာဏံဟွံမာန် ဒးဂေတ်ဂေၚ်ဂတက်ဂတုန်ဒၟံၚ်တုဲ ဒးပတန်အာဘဝဇကု ဒးမံၚ်အာပ္ဍဲဘဝမမိက်ကဵုမွဲမွဲဂှ်လေဝ် ရိုဟ်ကၞက်စိုတ်ဓါတ်နွံပၟိက် မိက်ဂွံဘဝဂှ်ဂှ်ဟေၚ်ရောၚ်။


လောဘတဏှာမတွံဂး နွံပၟိက်မိက်ဂွံဂွံဂှ် ဗၞတ်ဆေဝ်ဒဝ်ဗဒေါံကၠေံနကဵုသဘဴဓဝ်ဟွံမာန်၊ ယဝ်ရသဒှ်မ္ဂး − အတိုၚ်ပၟိက်ဍေံ ဍာ်ကံတိတ်ဇွောဝ်ဒၟံၚ်ဂှ် ကာလလဵုမွဲလေဝ် ဆုတ်ကလေၚ်ဂတးကၠေံဟွံသေၚ်၊ ဂွံဟေၚ် ပေၚ်ပၟိက်ဍေံရ၊ ညံၚ်ရဴသတ်ပရိုက်ပၞဴဇၞော်က္ဍၚ်ဖျးက္ဍၚ်ရ၊ ညံၚ်ရဴဂြၚ်ပြေၚ်ဂြၚ်ဂၠဴ ဇၞော်က္ဍၚ်ဂၠိၚ်က္ဍၚ်ရ၊ ညံၚ်ရဴစၞပၟတ်ဂၠိုၚ်က္ဍၚ် ဂဵုဇၞော်က္ဍၚ်ရ၊ တုပ်တဴတွာ်သာ်လွာဂှ်ကီု သဘဴလောဘတဏှာဂှ် “ဂွံက္ဍၚ် ကေတ်က္ဍၚ်, ဂွံဂၠိုၚ်လောဘတီုကၠီုဇၞော်ဂၠိုၚ်တိုန်က္ဍၚ်ရ” ညံၚ်ရဴဍာ်ဖၞုၚ် သုၚ်က္ဍၚ်ထၚ်က္ဍၚ်ရ။


*'''ဝတ္ထုသၟိၚ်မန္ဓာတ်စက္ကဝဝ်''' ။      ။ ပ္ဍဲကဵုပွိုၚ်အပိုၚ်ခြာဗၞတ်တံကဝ်ဝွံ ဗောဓိသတ်ပိုဲကတဵုဒှ်သၟိၚ်မန္ဓာတ်စက္ကဝဝ် ပိုၚ်လဝ်တ္ကံပန် ဂွံအလဵုအသဳလ္တူမှာဇန်ဂမၠိုၚ်ရ၊ ဒးကာလမွဲတ္ၚဲဂှ် တွဳဗွိုၚ်ကေတ်ပရိသာတ်ဇကု နကဵုကွဳစက္ကရတ်တုဲ ကလာၚ်အာကၠုၚ်ဂေတ်လန်သ္ပဝ်တ္ကံပန် ပ္ဍဲဂၠံၚ်တြဴအာကာသရ၊  ဃောမဂေတ်လန်ဒၟံၚ်ဂှ် သ္ဂောံမိၚ်ကေတ်ပရူပရာပရိုၚ်သဇိုၚ်ဒဒှ်ပိုန်သမ္ပတ္တိဒေဝတဴသွဝ်စာတုမဟာရာဇ် ဇၞော်ပြဲသၠဲလးဗွဲမလောန်တုဲ သီုကဵုပရိသာတ်ဇကုဂှ် ဇက်ဂၠောဲတိုန်အာသွဝ်စာတုမဟာရာဇ်ရ။


သၟိၚ်ဒေဝတဴဇၞော်စာတုမဟာရာဇ်ပန်တံဂှ် ဝေၚ်ဒုၚ်တၠုၚ်ဒစးတြဴ စိုတ်မိပ်တဴဗွဲမလောန်တုဲ ဆက်ကွာဲကဵုဍုၚ်သွဝ် သကဵုစသိုၚ်ပိုန်သမ္ပတ္တိပိုန်ဒိပ်မပြဲပြဲတဲလ္တူရ၊ ဗောဓိသတ်သၟိၚ်မန္ဓာတ်စက္ကဝဝ်ဂှ် ၜိုန်ရသ္ဂောံစသိုၚ်ပိုန်ဒိပ်ဒေဝတဴပြဲပြဲတဲလ္တူကီုလေဝ် ဟွံပေၚ်ပၟိက်ဏီရ၊ ဗွဲကြဴ သ္ဂောံမိၚ်ကေတ်ပိုန်သမ္ပတ္တိဒေဝတဴသွဝ်တာဝတိံဇၞော်ပြဲသၠဲလးနူသွဝ်တာဝတိံပၠန်ရ၊  (ထိၚ်ဒက်လောဘတဏှာဟွံမာန် တံၚ်ဂါန်လဝ်ဟွံလောဲလးလးရ) ။


ပ္ဍဲကာလဂှ် ကွဳစက္ကရတ်ကဵုပရိသာတ်ဗွက်ဂမၠိုၚ် ဗက်ဟွံမာန်တုဲ စိုပ်ဘာ်တြဴကဝက်ကဝုဲဂှ် ကလေၚ်စှ်ေရ၊ ဟိုတ်နူကလေၚ်စှ်ေကၠုၚ်ဍုၚ်မၞိဟ်ဂှ်ရ−  ဇကုမွဲဓဝ်ဟေၚ် မဒးအာရ၊  တိုန်စိုပ်အာသွဝ်တာဝတိံတုဲ သၟိၚ်အိန်ဒုၚ်တၠုၚ်ဒစးတြဴ စိုပ်မိပ်တဴဗွဲမလောန်ရ၊ နကဵုစိုတ်မြဟ်မြဴဂှ်ဟေၚ် ပါ်ပရံကဵုဍုၚ်သွဝ်တာဝတိံကဝက် ဆက်ကွာဲပိုၚ်ပိုၚ် သကဵုစသိုၚ်ပိုန်ဒိပ် မိပ်မိပ်ဇြိပ်ဇြိပ်တုဲ အယောၚ်အလာဗီုပြၚ်ဇာတ်မၞိဟ်ပကတိဂှ် ကၠေံဗဒန်အာစိုပ်ဒဒှ်ဘဝဒေဝတဴ (တုပ်ကဵုဒေဝတဴ) ပြဲပြဲပၠန်ရ။


ပ္ဍဲကာလဂှ်ပၠန်လေဝ် အာယုက်မယိဟ်ဂှ် ဂၠိၚ်ဒှ်အခိၚ်မွဲအသၚ်ဃဲတုဲ စဵုကဵုသၟိၚ်အိန်လှာံပြံၚ်စဴအာသွဝ်ပိစှော်တြဴ(၃၆)ဒတောဝ်ကီုလေဝ် သၟိၚ်မန္ဓာတ်စက္ကဝဝ်ဂှ် ဟွံဒးစုတိစဴသွဝ်ဏီ သီုကဵုမဒုၚ်စသိုၚ်ဒၟံၚ်တသိုက်ဒိပ်ပိုန်ဒေဝတဴမဂွံလဝ်ကဝက်ဂှ်ရ၊ နကဵုအယာံမာတ်ဗၞတ်ကဝက်ဂွံလဝ်အဝဵုအလဵုအသဳဂှ်လေဝ်  ဟိုတ်နူဟွံပေၚ်ဟွံဖဲ ဟွံတရိုပ်ကဵုစိုတ်ဂှ်ရ − သၟိၚ်အိန်တၟိတၟိ ကတဵုဒှ်စိုပ်ကၠုၚ်လက်ကရဴ စိုတ်ထဴမိက်ဂွံဂစိုတ်ထောံရ။


ကသပ်ပပ်ပပ်ပဳပဳ မိက်ဂွံဂစိုတ်ထောံသၟိၚ်အိန်လက်ကရဴကတဵုဒှ်တိုန်တုဲ (မိက်ဂွံပိုၚ်သွဝ်တာဝတိံဖအိုတ်ပိုၚ်ညးမွဲ)၊  ဃောဂှ်ဟေၚ် ကၠေံဗဒန်အာနူဍုၚ်သွဝ်ရ၊  (ဂတက်စှ်ေနူဍုၚ်သွဝ်သိုက်သိုက်သဳသဳရ)၊  ကာလစိုပ်ကၠုၚ်ဍုၚ်မၞိဟ်ဏံဂှ် လုပ်ဒတုံစှ်ေပ္ဍဲဥဒျာန်ဇကုရ၊  ဗပေၚ်ပၟိက်လောဘတဏှာဟွံပေၚ်တုဲ ခြာဟွံလံ လုပ်အာပေါဲဂစိုတ်စုတိစဴအာသွဝ်ပ္ဍဲကၠံဥဒျာန်ရောၚ်။ (တိကနိပါတ်ဇာတ်သၟိၚ်မန္ဓာတ် − ၂၅၈ − ဇာတ်)


ပ္ဍဲဇာတ်ဝတ္ထုဝွံ သၟိၚ်အိန်လောန်စဴအာ(၃၆)ဒတောဝ်တုဲဣရ၊ ဒုၚ်စသိုၚ်တသိုက်ဒိပ်သွဝ်တာဝတိံဂလိုၚ်ဂှ် − ကဝက်ဂှ်ဂှ် လံလာဂလိုၚ်ဂှ်လေဝ်  ဟွံဖဲဟွံပေၚ်ပၟိၚ် ဟွံတရိုပ်ကဵုစိုတ်ဏီရ။ မိက်ဂွံပိုၚ်ဍုၚ်သွဝ်တာဝတိံညးမွဲဓဝ်၊  မိက်ဂွံသီကေတ်အဆေဝ်သွဝ်ဖအိုတ်ရ၊ ဒဒှ်ရၜိုတ်ဂလိုၚ်လဵုလောဘဇၞော်ကဵုဇြဟတ် ထတ်ကဵုအစောံသတ္တိဂှ် ဆိၚ်ဆထေၚ်ခယျကေတ်ၜတ်ရံၚ်နကဵုညာန်မာန်ကွေံကွေံကီုရ၊  ပၟိက်လောဘဝွံ ဂွံက္ဍၚ်ကေတ်က္ဍၚ်ရ၊ တုပ်တဴညံၚ်ရဴဍာ်ဖၞုၚ် သုၚ်က္ဍၚ်ထၚ်က္ဍၚ်ရ။


ညးမသုၚ်ဍာ်ဖၞုၚ်တံဂှ်


ဟိုတ်ဂှ်ရ− လောဘတဏှာမ္ဂးဂှ်


*'''သွက်ဂွံပ္တိုန်ပါၚ်'''  
လောဘယဝ်ဇၞော်  ဒးဖေက်ဂၟော်  တော်ချပ်ကဵုကၠးညိ။

ဍုၚ်သွဝ်ဂွံပိုၚ် တိုန်စသိုၚ် ဂၠိုၚ်ကဵုဗြဴဂေါဝ်ဂၠိ။

ကြဴတဲကသပ် ဂၠံၚ်ယုတ်ပပ် ချပ်ဂြိုဟ်စာဂိဂိ။

ဂစိုတ်သၟိၚ်အိန် ဟွံမာန်ပိန် ဟိန်ဂှ်အိုတ်ဇဳဝိ။

ဇကုချိုတ်ဂိ လၟောဝ်ဗောဓိ ဂျိလောဘရောၚ်နာဲ။


(၃) နိရောဓသစ္စ − (နိရောဓ − အရာဒဒိုက်ပၠိုတ်အိုတ်ကၠေံအာ၊ သစ္စ −ဍာံ။ ) အရာဒဒိုက်ပၠိုတ်အိုတ်ကၠေံအာ၊ ဒဒိုက်အိုတ်သီုပၠိုတ်အာဍာံစၟတ်ဂှ် ဒှ်အရာနိဗ္ဗာန်ရောၚ်။
ဒဒှ်ရနိဗ္ဗာန်ဟွံမွဲကဵုဒဒိုက်သာ်လဵုသ္ဂောံဒုၚ်စသိုၚ်တသိုက်ရောဟီုဂှ် ကာလကလိဂွံမဂ်ညာန်ဂြၚ်တီညာတ်ကေတ်နိဗ္ဗာန်မာန်တေံဟေၚ် သ္ဂောံတီကေတ်ဗွဲမချိုတ်ပၠိုတ်မာန်ရ၊ ဆၜိုတ်အယာံမာတ်အာစိုပ်ဒဒှ်ပူဂဵုသောတာပန်ဟေၚ် တီညာတ်ကေတ်နိဗ္ဗာန်,  ဒုၚ်စသိုၚ်ရှ်နိဗ္ဗာန်မာန်ရ။


မၞိဟ်ဒှ်ပူဂဵုသောတာပန် မှာဇန်အရဳဂမၠိုၚ်ဂှ် တီညာတ်ကေတ်ရှ်သာနိဗ္ဗာန် သ္ပအာရီုကဵုတသိုက်နိဗ္ဗာန်ချိုတ်ချိုတ်ပၠိုတ်ပၠိုတ်မာန်တုဲ ညံၚ်ဂွံစိုပ်ဒဒှ်တၠအရှန်ဟေၚ် ပြေၚ်ကလောန်ဂၠာဲသ္ၚဳဂိုတ်လွဳပ္တိတ်ဇြဟာတ်ဇၞော်ဂလိုၚ်ပ္တိုန်အိုတ်ရ၊ ညးမဆုတ်ကလေၚ်စှ်ေဒဒှ်ပုထုဇန်မွဲအလန်မွဲဝါပၠန်ဂှ် ဟွံမွဲသက်သက်ရ၊ အာစိုပ်အရဟတ္တမဂ်ပြဟ်ပြဟ် ဒှ်တၠအရှန်တုဲ ကာလကြပ်ကဵုသ္ပပရိနိဗ္ဗာန်ဂှ်လေဝ် မိပ်စိုတ်မြဟ်မြဴ မှောဝ်ဇဴအဵုဇိုတ် စရိုတ်ဇြုၚ်ကေဝ်ဗွဲမလောန်ရောၚ်။


နိဗ္ဗာန်ဂှ် ဗီုပိုဲပုထုဇန်တံညးဂမၠိုၚ်ချပ်တော်ဆိၚ်ဆခယျထေၚ်ကေတ်နကဵုကသပ်စိုတ်ဇကုတုဲ တုပ်ညံၚ်ကဵုဂွံညံၚ်ကဵုတီ သီုကဵုမသ္ဇိုၚ်ဇြိုၚ်စိုတ်လၞုဟ်ဇြိုၚ်ဇြုဲအိုပ်အုဲဒၟံၚ်ဂှ် ယဝ်ရကတဵုဒှ်မ္ဂး ပ္ဍဲကာလကြပ်ကဵုလုပ်နိဗ္ဗာန်တေံလေဝ် (ကာလစိုပ်ကၞောတ်ဂွံနိဗ္ဗာန် ကြပ်လောန်စဴတေံလေဝ်)  ညးလဵုမွဲမိပ်စိုတ်မြဟ်မြဴမှောဝ်ဇဴမာန်အိုတ်ဟွံသေၚ် ။


ဗီုတသိုက်နိဗ္ဗာန်ဇကုမကလိဂွံဍာံဍာံ, ဇကဇကုမဒးအာစိုပ်တသိုက်နိဗ္ဗာန်ဍာံဍာံဂှ် ပ္ဍဲအာရီုပူဂဵုပရဲတံဟေၚ် ဟွံသေၚ်သာ်ဂှ် နကဵုစိုတ်ပူဂဵုပရဲတံဟေၚ် တီညာတ်ကေတ်သောၚ်သောၚ်ခ္ဍောၚ်ခ္ဍောၚ် ကၠးကၠးဖ္ဍးဖ္ဍးမာန်တုဲ မိပ်စိုတ်လတိုၚ်လမှ် မြဟ်မြဴဗွဲမလောန်ရောၚ်။


(ညံၚ်ရဴဂၞကျာ်ဂေါတမဳ၊ ဂေါတမဳထေရဳကာလကြပ်ကဵုနိဗ္ဗာန် သ္ပပရိနိဗ္ဗာန်ဂှ် ပရိသာတ်မၞိဟ်ဂမၠိုၚ်သီုကဵုဒေဝတဴတံ ၜိုန်ရအောန်စိုတ်လရိုအ်ယာံအိုတ်ကီုလေဝ် ဂၞကျာ်ဂေါတမဳဣန္ဒြဳ− အိန်ရဳဟွံလီုရ၊ အယာံမာန်ညိညဓဝ်လေဝ်ဟွံမွဲကဵုပွမအောန်စိုတ်ဍောတ်စိုတ်တုဲ ဂလာန်မၞုံတံဍေံ− ယွံကောန်သ္ဍိုက်တံညးဂမၠိုၚ် ပ္ဍဲကာလၟုဟ်ဂှ် ဒှ်အခါကာလနရိုအ်ယာံတက်ဂၠာံဇွိတ်သိုဟ်စရိုဟ်ဝေၚ်ဗြဲမတ်ဟွံသေၚ်၊  ဒှ်အခါကာလမအိုဟ်တၟိုဟ်စိုတ်ခိုဟ်ရောၚ်သေၚ်ဟာ−   ဟီုဂးဒၠောံဗ္တောန်စၞောန်ထ္ၜးဖျေံဓဝ်တွံကဵုဓဝ်တုဲ မဒးထ္ၜးဣဒ္ဓိအာနုဘဴဏီရ၊  မၞိဟ်ချပ်တော်ဆ ခယျကေတ်ဂွံနိဗ္ဗာန် ကဵုမၞိဟ်ဂွံနိဗ္ဗာန်ဍာံစၟတ်ဂှ် ဟွံတုပ်လးလးရောၚ်။ )


ဟိုတ်ဒှ်သာ်ဂှ်ရ− တၠဳမၞုံကုပိုန်ကျာ်တြဲ မစိုန်ဒှ်တဴတၠပါရမဳဇၞော်ဇၞော် ကေုာံပူဂဵုပရဲ,  ရဲအဆံၚ်သၠုၚ်သၠုၚ် မဒုၚ်စသိုၚ်တသိုက်ဘိုက်ဘက်တၞဟ်တၞဟ် သီုကဵုဒယှ်တှ် မဒှ်ဂကူဇာတိကၞောတ်အထောတ်တံဂှ် ဂၠံၚ်တြဴညးတံမကွာ်အာဂတနွံဒၟံၚ်ရ၊ ဃောပိုဲမဆဵုညာတ်ဒၟံၚ်ဖိုဟ်ဂှ် ဟွံမိက်ဗက်အာဏီဟာ,  ဗက်အာဟွံမာန်ဂှ်လေဝ် နွံမဏီဟာ,  ဒးဗက်အာဟေၚ်ရ သီုကဵုစိုတ်စရိုတ်မိပ်မိပ်ဇြိပ်ဇြိပ် ဟွံဒးဟွံဒီုဟွံယီုဟွံပီုဂှ် ပကီုလွဳပရာနနုက်ဗပေၚ်ပါရမဳတုဲ သွက်ဂွံဍံၚ်ဗက်အာမွဲဇိုၚ်မွဲတဲ နူကာလလၟုဟ် မ္ၚုဟ်စိုတ်ကျေဝ်ကျေဝ် ပလေဝ်စဇကုအိုတ်ညိ။


(၄) မဂ္ဂသစ္စ − (မဂ္ဂ− ဂၠံၚ်တြဴသွက်ဂွံစိုပ်နိဗ္ဗာန်၊ သစ္စ− ဍာံ။ )  ဂၠံၚ်တြဴသွက်ဂွံစိုပ်နိဗ္ဗာန်ဍာံဍာံဂှ် မဂ္ဂၚ်ဒ္စါံရ။   ယဝ်ရကံက်ဍောၚ်ဓဝ်မဂ္ဂသစ္စမ္ဂး −  ဍောၚ်ဓဝ်မဂ္ဂၚ်ဒ္စါံ မတွံဂး သဳလ, သမာဓိပညာ နွံပ္ဍဲမဂ်စိုတ်ပန်ဂှ်   “မဂ္ဂသစ္စ” မ္ဂးယၟုရ။

==မဂ္ဂၚ်ဒ္စါံမ္ဂးဂှ်==
၁ ။ သမ္မာဒိဋ္ဌိ   −   ညာဏ်ပညာဍိုဟ်ကေက်စဳကၠးဒးရး (လညာတ်ဒးရး) ။

၂ ။ သမ္မာသၚ်္ကပ္ပ   −   ကသပ်ဂၞန်ဒးရး ။

၃ ။ သမ္မာဝါစာ   −   လဟီုလဂးဒးရး ။

၄ ။ သမ္မာကမ္မန္တ   −   ကလောန်ဒးရး ။

၅ ။ သမ္မာအာဇဳဝ   −   ဂယိုၚ်လမျီုဒးရး ။

၆ ။ သမ္မာဝါယာမ   −   လွဳပရာဒးရး ။

၇ ။ သမ္မာသတိ   −   ဂွံသတိဗှ်ဗၞုဟ်ဒးရး ။

၈ ။ သမ္မာသမာဓိ   −   စိုတ်တန်ကြန်တေဝ်ကြေဝ်ဒးရး ။  (စိုတ်ညိၚ်ဝတ်ခိုဟ်)


[ပ္ဍဲအရာဒးရးမ္ဂးဂှ် စာ်စ္ဍးအာနူဒုဟ်ဂမၠိုၚ်တုဲ ဆၜိုတ်ဆေၚ်ဆက်ကဵုကာကုသဵုအိုတ်သီုဟေၚ် “ဒးရး” စၟတ်လဝ်ပိုၚ်ပိုၚ် ဂိုၚ်သမ္တီလဝ္ညိ၊ ဒးရးကဵုခိုဟ်ဂှ်တုပ်တုပ်ရ။]


'''ဗွဲလၚ်္ကာ''' ။  လညာတ်ခိုဟ်တပ် − ၁−ချပ်ခိုဟ်။   ၂−ဟီုချပ်ခိုဟ်။ ၃−ဟီုဒး။ ၄−ဂးကၠောန်။  ၅−ဂယိုၚ်။   ၆−လွဳဂၠိုၚ်။   ၇−ဗၞုဟ်ဗှ်။  ၈−စိုတ်ဂှ်တန်ကြန် −−− ခိုဟ်ဒ္စါံတန် ဟိုတ်သ္ဂောံလန်စိုပ်နိဗ္ဗာန်ရောၚ်။


ပ္ဍဲသန္ထာန်ကျာ်တြဲဂှ်  မသၟဟ်ကေုာံတဝှ်ဓမ္မက် ရဴဝွံမ္ဂး  “ပုဗ္ဗေအနနုဿု တေသုဓမ္မေသုစက္ခုံဥဒပါဒိ,  ညာဏံဥဒပါဒိ,  ပညာဥဒပါဒိ,  ဝိဇ္ဇာဥဒပါဒိ,  အာလောကောဥဒပါဒိ” ဂှ်ရ−  ကၠာဟွံဒှ်ကျာ်ပ္ဍဲကိုပ်ကၠာတေံ၊  ဓဝ်သစ္စပန်ဟွံကေၚ်မိၚ်ဟွံကေၚ်ညာတ်မွဲလှ်ေဏီရ၊ မတ်ညာဏ်မတွံဂး လျးအရံၚ်ပညာဝိဇ္ဇာ မတီညာတ်ကေတ်ပ္ဍဲဓဝ်သစ္စပန်ဂမၠိုၚ်မာန်တံဂှ် ကြပ်ကဵုကတဵုဒှ်ကျာ်ဏံဟေၚ် မံက်ဂတဝ်ပြာကတ်ကၠုၚ်ရ၊ အလဵုအလဵုဇကုဂြၚ်တီညာတ်ကေတ်ဓဝ်သစ္စပန်ဂမၠိုၚ်တုဲ သတ်ဝေနေယျမၞုံဒၟံၚ်ပ္ဍဲဘုံပိတံဂှ်လေဝ် ညံၚ်ဂွံတီညာတ်ကေတ်အလဵုအလဵုဇကုမာန် တွံထ္ၜးကဵုရ၊ အလုံသတ်ဂမၠိုၚ်အိုတ်သီုလေဝ် ကဵုတီညာတ်ကေတ်ဓဝ်သစ္စပန်တွံတ္ၜးစဳပျးထပ်ကဵုထပ်ပၠန်ရောၚ်။


[မၞိဟ်ညာတ်ပညာသကေက်သကာပ္ဍဲအခါလၟုဟ်ဝွံ အရာဟွံကေၚ်တီဟွံကေၚ်ညာတ်လဝ်ပ္ဍဲကိုပ်ကၠာတေံဂှ် ယဝ်ရချပ်ရံၚ်စိန်စိန်ဝုန်ဝုန် ဍုန်ဍုန်ဗြိုဟ်ဗြိုဟ် ဇြိုဟ်ဇြိုဟ်နက်နက်မ္ဂး ဂမြၚ်ညာန်တီညာတ်ကေဝ်အရာဂှ်ဂှ် ကတဵုဒှ်တိုန်မာန်ရ၊ ဗီုကတဵုဒှ်ပြာကတ်တိုန်ကၠုၚ်ဂှ် ၜတ်ကၞာတ်ပ္တဝ်ရံၚ်တုဲ ဝိဇ္ဇာညာန်နွံပ္ဍဲသန္ထာန်ဇကု,  ဟွံမွဲပ္ဍဲသန္ထာန်ဇကုလေဝ် တီကေတ်မာန်ကီုရ၊ ကျာ်သဗ္ဗညုပိုဲ ဗီုနွံကဵုဝိဇ္ဇာညာန် ပ္ဍဲသန္ထာန်ပြာပြာကတ်ကတ်ဂှ် ထေက်ကဵုလျုၚ်ဇြုၚ်သ္ဍိုက်ဗွဲမလောန်ရောၚ်။]


*'''ဂလာန်ဗတိုၚ်ဖအောဝ်''' ။     ။ ယွံဂကူရာမညဂကူတၠနာဲတံညးဂမၠိုၚ် သွက်ဂွံတိတ်ဗၠးနူဒဒိုက်ဝဋ်သံသာဂှ် လွဳပရာအိုတ်ညိ၊ တိတ်ဗၠးနူဒဒိုက်ဝဋ်သံသာ ဒဒိုက်သၞာမဇၞော်ဂှ်တုဲဟေၚ် ဂွံဖျေံစိုတ်ရ၊ တိတ်ဗၠးနူဒဒိုက်ဝဋ်သံသာ မၞုံကဵုဒဒိုက်ပရိုက်ဘယ်တၞဟ်တၞဟ်တံဂှ်တုဲ သွက်ဂွံစိုပ်ဍုၚ်ဇၞော်နိဗ္ဗာန်ဂှ် မွဲတ္ၚဲညိညိညည ဂစာန်ပါဲစ္ဍးသ္အးထောံလောဘတဏှာအိုတ်ညိ။


ဂၠံၚ်တြဴခိုဟ်ဒးရးတမွံဂး “မဂ္ဂၚ်ဒ္စါံ”ဂှ်ဟေၚ် လေၚ်ကောန်ခတဲစဴ သီုထဴရဲပွံၚ် ညံၚ်ဂွံကွာ်ဗက်အာဒးလၟိုန်ကာလဂှ် စွံဓဝ်သတိဇၞော်ဇၞော် ကော်တၠသ္ၚိဇြဟာန် ကောန်ဆာန်သမ္ဘာဂိုဟ်တုဲ သြဝ်ပ္တိတ်ဇြဟတ်အိုတ်ညိ၊ ပ္ဍဲအရာပ္တိုတ်ဇြဟတ်ဗီုဂှ်ဂှ် ဒဴတိတ်ဂြိုပ်ဟွံမာန်ဏီ,  လွဳပရာဓဝ်ကွေံကွေံကြာန်ကြာန်ဟွံမာန်ဏီလဝ်ကဵုဒှ်ကၠာရ၊  ဆၜိုတ်မဟာကုသဵုမဂ္ဂၚ်ဒ္စါံ မဒှ်သ္ကံတဲစကာရပ်စပ်သုၚ်စောဲပ္ဍဲသ္ၚိဋ္ဌာန်ဂၠံၚ်ဍာန်အရာပ်တံဂှ် ထေက်ကဵုဒးဂိုတ်လွဳပရာအာရ။


ယွံဂကူမည်ကောန်ညးဗုဒ္ဓဘာသာတံညးဂမၠိုၚ် ဃောဂျိုၚ်ဒၟံၚ်ပ္ဍဲဍုၚ်ကွာန် ပ္ဍဲသ္ၚိဋ္ဌာန်ဇကုဇကုဂှ် ညံၚ်ဂွံဒှ်မၞိဟ်သပ္ပရိုဟ် မၞိဟ်ခိုဟ်တဲလ္တူ မၞိဟ်ပွဳပွူညးသ္ဍိုက်ဆာန် စကာညာန်ဘာန်ကဵုလေပ်တုဲ အဟိန်ကၠောန်ဒၟံၚ်ကလောန်ဝါဗ္ၚကၠံသွဝ် အဃောပ္ကောံပ္ကေဝ်ဒၟံၚ်သြန်ထဝ်ဂြပ်ရတ် အဃောမိပ်လဟိၚ်ကဵုအာရီုမွဲမွဲ ရိုဟ်တ္ၚဲကဵုဒှ်,  လဆောဝ်ကဵုဒှ်သ္ပဂဥုဲဂဝံဂဇံ ကယျောဝ်ဖျောဝ်ကဵုမဂ္ဂၚ်သ္ကံတဲအိုတ်ညိ။

==မဂ္ဂၚ်သ္ကံတဲဒ္စါံမ္ဂးဂှ်==
၁။  သမ္မာဒိဋ္ဌိ − ပ္ဍဲအ၇ာကိစ္စကေၚ်ကာလဵုမွဲဟွံဟီု  ဗၞတ်ပတုဲကၠောန်လဝ်ကံခိုဟ်ကံပရေံတံဂှ် ဖျုန်ဇဗြဍေံသှ်ေၜက်ဗာန်ဒၟံၚ်ပ္ဍဲသန္ထာန်ဇကုဇကုရ၊ ပ္ဍဲကာလကြဴ ယဝ်ရထေက်ကဵုဂွံအခေါၚ်ကဵုဖဵုမ္ဂး မဒးဂဗဆဵုဖဵုခိုဟ်ဖိုဟ်ပရေံဗွဲစၟတ်ရောၚ်၊  ရဴဝွံဂမြၚ်ညာန်မကၠိုဟ်ခၠၚ်တီကေတ်ကမ်,  ဖဵုကမ်ဂှ်  ကဵုဂွံကတဵုဒှ်ညိ၊  ဂမြၚ်ညာန်အဆံၚ်တဲသၠုၚ်ဒုၚ်နၚ်ညိ၊  ကာလလဆောဝ်လဆောဝ်ပၠန်လေဝ် ဝိပဿနာညာန် မညာတ်ကေတ်ဒုဟ်ပ္ဍဲရုပ်နာမ်ခန္ဓမာန်ဂှ် ကဵုဂွံကတဵုဒှ်ညိ၊  လညာတ်ညာန်ခိုဟ်ဒးရးကတဵုဒှ်ပ္ဍဲသန္ထာန်ဇကု အဃောကၠောန်ဒၟံၚ်ကလောန်မမိက်ကဵုမွဲမွဲ  “မဂ္ဂၚ်သ္ကံတဲသမ္မဒိဋ္ဌိ” မ္ဂးယၟုရောၚ်။


၂။  '''သမ္မာသၚ်္ကပ္'''ပ − သွက်ဇကုဇကုကဵုဒှ် သွက်ညးတၞဟ်ဂမၠိုၚ်ကဵုဒှ် စွံစိုတ်ဇၞော်ဇၞော်ပြဲပြဲသၠဲသၠဲလးလးတုဲ ကသပ်မၞုံကဵုဒတုဲဖဵုမြမောဝ်ဂၠိုၚ်ဂၠိုၚ်ဂၠၚ်ဂၠၚ် ဟွံပါလၞၚ်ကဵုဒုဟ်ဒန်(ဒဏ်)ဂှ်ဟေၚ် ချပ်ဂၞန်အိုတ်ညိ၊ ကသပ်သွက်ညးတၞဟ်ဂွံလီုလာ် (မပ္တံလမျီုပိုန်ဂြပ်) လ္ပချပ်အိုတ်ညိ၊ မၞိဟ်မွဲလပါ်တေံ ညံၚ်ဂွံလီုလာ်စာ်ထောၚ်အာ, သွက်ဂွံဒှ်ဒဒိုက်ပရိုက်ဘယ် သွက်ဂွံဝါတ်ခါဲစှ်ေအာဂှ် လ္ပချပ်အိုတ်ညိ။


စွံဓဝ်မေတ္တာကရုဏာတုဲ ဒးသ္ဍိုက်ဆာန်ညးသ္ကံ ဒးဆာန်ဍူညးသ္ကံလၟိုန်ကာလရ၊ ကသပ်ခိုဟ်ကသပ်ပြဲ ကသပ်ကျာ်တြဲထိုၚ်သးဂှ် ဂိုတ်ချပ်အိုတ်ညိ၊ ကာလလဆောဝ်လဆောဝ်ပၠန်လေဝ် ကုတ်သပိုတ်ဖအိုတ်ကၠေံ ကိစ္စကေၚ်ကာကမၠောန်မၞိဟ် မပ္တံဒးကၠောန်သွံရာန်ဗၞိက် ဒးဇိက်ဗ္ၚဒုၚ်ဒဒိုက်သွက်ဗုၚ်ဂၞဴတဴဂှ်တုဲ ညံၚ်ဂွံတိတ်ဂြိုပ်မာန် ဂစာန်ချပ်အိုတ်ညိ၊ ညံၚ်ဂွံလွဳပရာဓဝ်ကၟဝ်ကမ္မဋ္ဌာန်မာန်လေဝ် ချပ်ဂၞန်အိုတ်ညိ၊ ကသပ်တဲဍိုန်တဲအဒေါဝ်တဲခိုဟ်ဒးရးတံဂှ် အဟိန်အာအာကၠုၚ်ကၠုၚ် ချပ်ကေတ်နကဵုစိုတ်ကတဵုဗဒှ်ပ္ဍဲသန္ထာန်ဇကုတုဲ “မဂ္ဂၚ်သ္ကံတဲသမ္မာသၚ်္ကပ္ပ” မ္ဂးယၟုရောၚ်။


၃။  '''သမ္ပာဝါစာ''' − သွက်ဇကုဇကုကဵုဒှ် သွက်ညးတၞဟ်ဂမၠိုၚ်ကဵုဒှ် အရေဝ်မၞုံကဵုဖဵုဂၠိုၚ်ဂၠၚ်ဂှ်ဟေၚ် ဟီုဂးအိုတ်ညိ၊ ဂလာန်မုက်ဂေါဝ်ကတောဝ်ဍာတ်ဂှ် ဒးဟီုလေပ်ရ၊ ဂလာန်ကြံၚ်မ္ၚိုဟ်,  ဂလာန်သာသ္ပံညံၚ်သ္ပံသြောံ,  ဂလာန်ဟီုဗမက်ဝေၚ်ဂြိုၚ်ပျေက်အဆဝ်, ဂလာန်ဗဇဵုအကြာညးၜါလပါ်ဂွံဒှ်ဝဲသၞဂှ် ဂလာန်ဗီုဗီုတံဏံ လ္ပဟီုဂးအိုတ်ညိ ။


မွဲသ္ၚိမွဲဋ္ဌာန်ကဵုဒှ် အကြာံဂၠံၚ်ဍာန်ကဵုဒှ် ဒးဟီုဒးဂးဂလာန်ဍိုန်ဍောတ်ယေန်သၞာၚ် ပါၚ်ဟွံရိဟွံရိုၚ်ဂှ် ဒှ်မ္ၚဵုကျာ်သြဳပါၚ်ခိုဟ်ကွေံကွေံရ၊ ပ္ဍဲကာလတိက်,  ကတဵုနူဒၞာဲဇကုဂှ် ယဝ်ရသ္ဂောံဖ္ဍေါတ်လိက်တဝှ်ဓဝ်အက္ခဝ်ဗျဉ်မတိတ်ကၠုၚ်နူပါၚ်ကျာ်မာန်မ္ဂး − ဒးရးခိုဟ်ဗွဲမလောန်ရ၊ ဆဂှ်ဟွံသေၚ်ဏီ လိက်ပတ်မည်ချူဇန််လဝ်ဗွဲပလးကဵုဒှ်,  ကဗျလၚ်္ကာကဵုဒှ်  ဂွံဗှ်ဖဍောတ်ဒၟံၚ်ဗၞတ်ဂွံအခိၚ်လေဝ်  “မဂ္ဂၚ်သ္ကံတဲသမ္မာဝါစာ” မ္ဂးယၟုရောၚ်။


၄။  '''သမ္မာကမ္မန္တ''' − သွက်ဇကုဇကုကဵုဒှ် သွက်ညးတၞဟ်ဂမၠိုၚ်ကဵုဒှ် နကဵုခန္ဓကာယဇကုဝွံ ကလောန်ကေၚ်ကာမၞုံကဵုဒတုဲဖဵုမြမောဝ်ဂၠိုၚ်ဂၠိုၚ်ဂှ်ဟေၚ် ရေၚ်တၠုၚ်ကၠောန်ဏာကဵုဂွံဒးညိ၊ ဇကုလေဝ် ညံၚ်ဂွံဒှ်ဂုန်ဖဵုညးတၞဟ်လေဝ် ညံၚ်ဂွံဒှ်ဂုန်ဖဵုကလောန်သုစရိုတ်ဒှ်ဟိုတ်ကလိဂွံတသိုက်လောကဳလောကုတ္တဵု မဂ်ဖဵုနိဗ္ဗာန်ဂှ် ဂစာန်ကၠောန်အိုတ်ညိ။


ကလောန်ကေၚ်ကာဒုစရိုတ်ဒှ်ဟိုတ်ဏာဗစိုပ်ကဵုအပါယ်ပန် လ္ပဆန်ၜန်အိုတ်ညိ၊ ကေၚ်ကာပပ်ပပ်ပဳပဳ ယုတ်ယုတ်မာမာ အရာဆေၚ်ဆက်ကဵုကာယဇကု မပ္တံဂစိုတ်ကၠတ်တံဂှ် လ္ပကၠောန်စုတ်ညိ၊ အာဘာကၟာ ကလၚ်ပၚ်မှိၚ်ဓဝ် ဒ္ဂိုန်သဳဒှ်တံ ကၠောန်ခၞံလဝ်ဂၠိုၚ်ဂၠိုၚ်အိုတ်ညိ၊ ပ္ဍဲကာလသတိက်ကတဵုနူဒၞာဲဇကုဂှ် (ကၠာဟွံတိက်) ကိစ္စစပ်ကဵုဝတ်ဒးပ္တုဲပ္ဍဲကျာ် မပ္တံသၠာဲဍာ် ပူဇဴပ္ကဴသြဴ လ္ၚောဝ်ကျာ်ပၟဝ်ဂုဏ်ကျာ်တံဂှ် ကၠောန်အာလၟိုန်ကာလအိုတ်ညိ၊  ဂွံကၠောန်ကလောန်မြဴသာ်ဝွံ  “မဂ္ဂၚ်သ္ကံတဲသမ္မာကမ္မန္တ” ကလောန်ခိုဟ်ကလောန်ဒးရးမ္ဂးယၟုရောၚ်။


၅။  '''သမ္မာအာဇဳပ''' − သွက်ဂယိုၚ်လမျီုဗပေၚ်ဗုၚ်ဂၞဴဇကုဇကုဝွံ ပ္ဍဲအရာဂၠာဲသ္ၚဳပကောံပကေဝ်ဇွောံမပိုန်ဟာန်ဂြပ်ရတ်တံဂှ် ကဵုဂွံတိက်ဗၠးနူဒုဟ်ဒဏ်ညိ၊ တိတ်ဗၠးနူဒုဟ်ဒန်တုဲ ဒှ်ဂယိုၚ်လမျီုသ္အးဇ္ၚးဒးရးခိုဟ်သန်ရ၊ ညးတၞဟ်ဍာ်ရမတ်ဒးဇွောဝ်ဒးယာံဓဇူတုဲရောၚ် ကလောန်ပြဝဗုၚ်ဂၞဴဇကုဂွံပေၚ်ကၠုၚ်ဂှ် ဝေၚ်ပါဲကၠေံ စဵုကဵုလ္အိတ်လမျိုညိ၊  အပေါတ်ဇွောံမဂြပ်ရတ်သၠုဲသၠာ် ဂွံနၚ်နူသွံရာန်ဗၞိက် ဇိက်ဗ္ၚကၠံသွဝ် ဂူယာခိုဟ်ခိုဟ် ဒးဒးရးရး ဗၠးဒုဟ်တံဂှ် ဂွံဂယိုၚ်အာလမျီုလေဝ် ဒှ်သမ္မာအာဇဳဝဖအိုတ်ရ။


ယဝ်ရသၟဟ်ရထသ္ပမာန်မ္ဂး − ညံၚ်ဂွံမၚ်မွဲရံၚ်စံၚ်မၞိဟ်ဒိုက်ဂတ်ဝါတ်ခါဲမာန် ဂစာန်လွဳပရာညိ၊  (ဆဂးဂှ် အရာဆေၚ်ဆက်ကဵုညးတၞဟ် ဂွံကတဵုဗဒှ်လွဳမာန်ဇြိုၚ်သန်)  ၜိုန်ရဒှ်တဴသာ်ဂှ်ကီုလေဝ် အလုံမွဲသ္ၚိဋ္ဌာန်ဇကု ဝေၚ်ပါဲကၠေံကလောန်ပွသရာံပါပ်မာန်တုဲ၊ ယဝ္ရဂွံဂယိုၚ်လမျီုမ္ဂး−  ဒှ်  “မဂ္ဂၚ်သ္ကံတဲသမ္မာအာဇဳဝ” မ္ဂးယၟုရောၚ်။


၆။  '''သမ္မာဝါယာမ''' − ပ္ဍဲအရာမဂၠာဲသ္ၚဳပကောံပကေဝ်ပိုန်ဂြပ် ကဵုဒှ်ပ္ဍဲအရာကိစ္စၚေၚ်ကာကုသဵုမမိက်ကဵုမွဲမွဲကဵုဒှ် ကဵုဂွံနွံဝဳရိယလၟိုန်ညိ၊ တ္ၚံပ္ဍဲကလောန်ကေၚ်ကာသုစရိုတ် ဒးနွံလၟိုန်ရ၊ ကာယဒးဒုၚ်စရၚ်လၟိုန်ရ၊  ပ္ဍဲအရာဒတုဲဖဵုမြမောဝ်ပရေၚ်လောကဳကဵုဒှ် ပ္ဍဲအရာဒတုဲဖဵုမြမောဝ်ပရေၚ်သံသာဘဝဂတ ပရလိုက်တေံကဵုဒှ် သွက်ကလိဂွံမဂ်ဖဵုနိဗ္ဗာန်ကဵုဒှ် အတိုၚ်ကံစဳရေၚ်ပြုပြေၚ်ကဵုဂှ် မဒးဒှ်တွဵုရောၚ်− ရဴသာ်ဝွံ ပၠောပ်လဝ်ပ္ဍဲစိုတ်ရ၊  


အတိုၚ်ပၠောပ်လဝ်ပ္ဍဲစိုတ်ဂှ် ဒၟံၚ်ထောံၜိုဟ်ၜိုဟ်သိုဟ်သိုဟ် ကတဵုဂအိုဟ်ဟွံမွဲတုဲ ပတေဟ်ကံမွဲဓဝ်ဂှ် လ္ပကဵုဂွံဒှ်ညိ၊ သွက်ဂွံဒှ်ပိုန်ဟာန်ဂြပ်ရတ်လေဝ် ဒးကၠောန်ဒးလွဳ ဒးချဳဂရာၚ်သွာၚ်တေံသွာၚ်ဏံ သွက်ဂွံဒှ်ဂြပ်ဘဝဂတလေဝ် ဒးဗက်ကၠောန်ကာကုသဵုဇွာပ်ဇၟာပ်ဒၞာဲ ဒးဂၠာဲဒးအာဂၠံၚ်ဖါခိုဟ်ဂှ် ဂွံဂွံမဂ္ဂၚ်ဝွံရောၚ်၊  ဟိုတ်ဂှ်ရ −  ဂွံအာဘာကၟာမာန် ဂွံအာလ္ၚောဝ်ကျာ်မာန် ဒှ်တံ၊  မၞုံကဵုဓဝ်လွဳ ညဳကဵုတဝှ်ကျာ်တုဲ “မဂ္ဂၚ်သ္ကံတဲသမ္မာဝါယာမ” မ္ဂးယၟုရောၚ် ။


*ဂလာန်မ္ဂး ပတှ်ေကံမွဲဓဝ်ဂှ် လ္ပကဵုဂွံဒှ်ညိဝွဴ မူသၟိက်ဂးရော,  ဒးပတေဟ်ဝဳရိယရောၚ်၊ ညံၚ်ရဴမၞိဟ်ၜံက်ခါဲပလိုၚ်(ကမၠိုၚ်) ကၟာကီု ဂွံဍာ်ဏောၚ်ဂှ် ပတေဟ်ဗိုန်ဒၟံၚ်ရ၊ အကြာဂှ် ဒးကၠောန်ၜံက်ခါဲဒၟံၚ်ပလက်မုဟ်ဍေၚ် ပလက်ကၞေၚ်ဇွောဝ်ဂှ် ဒှ်သဘဴဓဝ်ဝဳရိယရောၚ်၊ ဟိုတ်ဂှ်ရ− ညံၚ်ရဴမၞိဟ်ၜံက်ခါဲပလိုၚ်ကၟာဂွံဍာ်ကီု ဘိုၚ်ပြီုစုတ်ဝဳရိယတုဲ ကံကၠာတေံ အခေါၚ်သာကၠုၚ်− ကဵုအခေါၚ်ထေက်မ္ဂး ဒတုဲဖဵုလၟုဟ်လေဝ် ထေက်ကဵုကလိဂွံမာန်ရောၚ်။


၇။  '''သမ္မာသတိ''' − ကိစ္စဇကုဒးကၠောန်စွံလဝ်ကလောန်ဝတ်ကုသဵုမွဲမွဲဂှ် ရိုဟ်ရိုဟ်ဇၟဟ်တ္ၚဲ လ္ပကဵုဝိုတ်အာညိ၊ ဒးဂွံသတိလၟိုန်ကာလဂှ် ချပ်လဝ်ဒတုဲညိ၊  ကေတ်ပရဲလပါ်တသိုက်မွဲမွဲဏောၚ်ဂှ် ကဵုဂွံသတိလၟိုန်ညိ။  (ဗှ်သၞာဂွံသတိလပါ်ကောန်ဇာတ်သမ္ဘာတၠသ္ၚိဟွံသေၚ်) တိက်ကတဵုဒတဴကွာ်ဂဇံ ကဵုဂွံဗှ်ဗၞုဟ် ဂွံသတိဂုဏ်ကျာ်ဓဝ်သၚ်လၟိုန်ကာလညိ၊ စဵုကဵုကြပ်စုတိပါ်ကန်တေံ ယဝ်ရဂွံသတိဗှ်သၞာလပါ်ကာကုသဵုမ္ဂး −  ဗၠးအပါယ်ပန်တုဲ မဒးကလိဂွံဂတိဂၠံၚ်တြဴလအာမခိုဟ်ဗွဲစၟတ်ရ၊  ကလိဂွံတသိုက်မၞိဟ်ဒေဝတဴသွဝ်တြဴဘုံရောၚ်။


ဟိုတ်ဂှ်ရ− ဂကူမည်မည်ကောန်ညးဗုဒ္ဓဘာသာဂမၠိုၚ် အဃောဂျိုၚ်မံၚ်လၟုဟ်ဝွံ ကဵုဂွံသတိဗှ်သၞာလပါ်ကာကုသဵုဂၠိုၚ်ဂၠိုၚ် ဂလိုၚ်လဝ်ဓဝ်သတိကွေံကွေံ ပ္တေံဂုဏ်ရတ်ပိ ကဵုဂွံလောန်ဗၞတ်လ္ၚတ်ဖ္ဍုတ်လဝ်ဗွဝ်ကုသဵုရိုဟ်ရိုဟ်တ္ၚဲတုဲ ယဝ်ရဂွံဗှ်သၞာ ဂွံသတိလပါ်ကာကုသဵုအိုတ်သီုမ္ဂး ဒှ် “မဂ္ဂၚ်သ္ကံတဲသမ္မာသတိ” မ္ဂးယၟုရောၚ်။


၈။  '''သမ္မာသမာဓိ''' − စိုတ်စရိုတ်ဇကုဇကု ကဵုဂွံတန်ကြန်တေဝ်ကြေဝ်လပါ်ကာကုသဵုလၟိုန်ကာလညိ၊ စိုတ်ဓါတ်ပိုဲကဵုဂွံညိၚ်ဝတ်ပ္ဍဲအာရီုဂုဏ်ရတ်ပိညိ၊ လဟီုဂးကီုလေဝ် ချပ်ဗ္စာရဏာစွသတိဇၞော်ဇၞော်တုဲ ဟီုဗိုန်ဗိုန်ဗတ်ဗတ် တန်တန်ကြန်ကြန်ညိ၊  စိုတ်ကလှ်လဖှ်ပြးဆာဲဂါဲအာဂါဲကၠုၚ် စိုပ်ကြုၚ်ညာတ်ဇာ စိုတ်ဝါညာတ်နှိက်ဂှ် လ္ပကဵုဂွံဒှ်ညိ ။


စပ်ကဵုအကာဲအရာဇကုဇကုဂှ် ဗီုစွံလဝ်မုက်မတ်,  ဗီုစွံလဝ္လံၚ်ဂဝုဲကဝါ် မၠာ်ဒစုၚ်တၠုၚ်လအာဂဇံဒတဴ သိပ်ခ္ဍေပ်ခိုဟ်ဒးရးကီုရဒှ်တုဲ ညးဂမၠိုၚ်ညာတ်ဒးဇကုမၞုံကဵုစရာဲကျာ်သြဳ လျုၚ်ဇြုၚ်သ္ဍိုက်ကတဵုဒှ်ကၠုၚ်ရ၊ ဟိုတ်နူစွံလဝ်မုက်မတ်ဒးရး ညံၚ်ရဴပ္ကဴရာၚ် ပၞာၚ်ယးစိ ညးတၞဟ်ညာတ်ဒးသ္ဍိုက်ဆာန်မၞုံကဵုဇြဟာန်မွဲဂကူကီုရ၊ ပလေဝ်မုက်မတ်ဇကုလေဝ်  မေတ္တာညးဂြေပ်ကၠုၚ်ကဵုဇကုရောၚ်။


ဟိုတ်ဒှ်သာ်ဂှ်ရ− ဇၟာပ်အာဇၟာပ်ကၠုၚ်,  စသုၚ်ကျိုၚ်ကျဝ်,  လးသ္ကဝ်တုဲတိက်, ဇိက်ဗ္ၚကၠောန်ဂူ, ချူဇြၚ်မုဲကွဵု, စိုတ်ကဵုဂွံတန်,  ဖန်အာမွဲလပါ်, လ္ၚောဝ်ကျာ်ကလၚ်ဓဝ်, ပၟဝ်ကမ္မဋ္ဌာန်,  ဂစာန်ဒဵုတ္ၚဲပၠိုတ်,  စိုတ်ကဵုဂွံညိၚ်, ထိၚ်လဝ်ဂၠံၚ်ပြး, ကၠောန်ဏးတေဝ်ကြေဝ်, မုက်မတ်ကေဝ်ဇြုၚ်,  ဒှ်ကၠုၚ်သာ်ဏံလေဝ် ညးကော်ခဴ  “မဂ္ဂၚ်သ္ကံတဲသမ္မာသမာဓိ” မ္ဂးယၟုရောၚ်။


ရဴသာ်ဝွံ အဟိန်မံၚ်ပ္ဍဲသ္ၚိဇကုဂှ် နူမဂ္ဂၚ်တဲဒ္စါံ မဒှ်မဟာကုသိုလ်တဲဍိုန်ဍိုန် တိုန်အာမွဲအဆံၚ်ကဵုမွဲအဆံၚ်တုဲ စဵုကဵုစိုပ်ဇျာန်မဂ်ဖဵုတံဂှ် ဒးဂစာန်လွဳပရာ ဒးစွံသတိဇၞော်ဇၞော် ဒးဂိုတ်ကၟောန်တိုန်အာရ၊ နကဵုသမ္မာဝါယာမမဂ္ဂၚ် လွဳပရာခိုဟ်ခိုဟ်ပြဲပြဲဂှ်လေဝ် ပ္တိတ်ဇြဟတ်ကတဵုဗဒှ်တိုန်အိုတ်ညိ၊ မဂ္ဂၚ်သ္ကံတဲဒ္စါံဝွံ ဇၟာပ်ညးဇၟာပ်အဲ တတ္ၚဲဗ္တံကဵုဒှ်မံၚ်ပ္ဍဲသ္ၚိဋ္ဌာန်,   အာကၠုၚ်ပ္ဍဲဂၠံၚ်ဍာ်ကီုဒှ် ယဝ်ရဂွံသ္ပလဝ်သ္ကဲတဲဇကုလၟိုန်မ္ဂး  သၞသတြုတမြံၚ်ကြံၚ်ကြံၚ်မ္ၚိုဟ်မ္ၚိုဟ် ရိုဟ်ရိုဟ်သညာတ် သမ္ၚာတ်လကိုတ်တ္ၚဵု မပ္တံကဵုဒဒိုက်အပါယ်ပန်ဂှ် ဟွံဒးဖေက်ဂၟံက်သက်သက်ရ။


ပ္ဍဲလိုက်လောကဝွံ မၞိဟ်ဂမၠိုၚ် ကာလအာကၠုၚ်ပ္ဍဲဂြိုပ်ဂၞိၚ်လေဝ်ကဵုဒှ် ပ္ဍဲဝါလ္ဂာၜဳကြုၚ်ကရးလေဝ်ကဵုဒှ် ပ္ဍဲရးဍုၚ်ကွာန်ဋ္ဌာန်မမိက်ကဵုမွဲမွဲလေဝ်ကဵုဒှ် သ္ကဲတဲလွဟ်မပ္တံကဵုသေဏာတ်လေံၜုန်မြမုဲတံဂှ် ယဝ်ရဂွံဏာပါအာပ္ဍဲတဲမ္ဂး  သၞသတြုလဵုမွဲ ဟွံဒးဖေက်ရ၊ ကိစ္စဇကုနွံပၟိက်ဂှ်လေဝ် ပတုဲကဵုမာန်ဖအိုတ်ရ၊ ဒှ်သ္ကံတဲ ဒှ်ရဲပတေဟ်ဇေတ်ဇေတ်တုဲ  ဒှ်ညးအာရီုအဗၚ်ဇကုဇကုရ၊  ဂွံပတေဟ်ဖျေံစိုတ်ဂံၚ်ဂံၚ် ဟွံဒးတံၚ်ခယျရောၚ်။


တုပ်တဴညံၚ်ရဴသာ်ဂှ်ကီု မဂ္ဂၚ်ဒ္စါံမဒှ်ဂံၚ်ဍာန် ဂၠံၚ်တြဴဖျဴဏာဗစိုပ်ကဵုတသိုက်သွဝ်ဗြီုနိဗ္ဗာန်မာန်ဂှ် ယဝ်ရဂကူမည်ပိုဲ ဂွံသ္ပလဝ်သ္ကံတဲသဟာပတှ်ေမ္ဂး သွက်ဒးဖေက်ဂၟံက်လကိုတ်တ္ၚဵုပရိုက်ဘဲမမိက်ကဵုမွဲမွဲဟွံမွဲဗွဲစၟတ်ရောၚ်၊  ဟိုတ်ဒှ်သာ်ဂှ်ရ−  ညးညးအဲအဲ အဟိန်မံၚ်ပ္ဍဲသ္ၚိဋ္ဌာန် အကြာစအကြာသုၚ် အကြာကၠုၚ်အကြာအာ အကြာကာဗၞိက်ဇိက်ဗ္ၚ အကြာဘဝယှုက်ယှုဲ အကြာထုဲဍုန်တိုပ် စိုပ်ဖဴစိုပ်ဓနၚ် မဂ္ဂၚ်ဒ္စါံရဲပလဝ်သ္ကဲတံဇကုလၟိုန်ကာလအိုတ်ညိ။


'''သွက်ဂွံတီအဓိပ္ပါယ်ပိုည်ဒ္စါံပြကာ'''

(၁)  ပိုည်အဏိမာ ။   တၠဳမၞုံကုပိုည်ကျာ်တြဲဂှ် ကာလနွံပၟိက်သၟိက်ဂွံနိမိတ်ကတဵုဗဒှ်အရာဝတ္ထုမမိက်ကဵုမွဲမွဲမ္ဂး−  နိမိတ်ကတဵုဗဒှ်တိုန်အရာဝတ္ထုမဍောတ်သွတ်သောဲဗြောဲ မၞုံဗၞတ်တၟာလက်ကၠိုက် မလိုက်ဟန်ဗန်သီုကဵုကၟာဲလဝ်ဗပေၚ်အပေါတ်ပရိက္ခရာဒ္စါံတုဲ က္ညကွာ်စၚ်ကြံအပ္ဍဲမရာဲသၟတ်ဍောတ်သွတ်ဂှ်မာန်ဏီရ၊  ပ္ဍဲအခါကာလဂှ် ညံၚ်ရဴသၞိၚ်သ္ၚိ(သမၞိၚ်သ္ၚိ)မံက်ထေၚ်တၟးပြာကတ်ဒၟံၚ်ပ္ဍဲဒ္ၚေါဝ်သၟတ်ကီုရဒှ်တုဲ သ္ဂောံညာတ်သ္ဂောံဆဵုသ္ဂောံဗဵုလ္ၚောဝ်ကေတ်ကျာ်သဗ္ဗညုမာန်ရ၊ ညးတၞဟ်သ္အာၚ်နွံဗဒါဲဂှ်လေဝ် ညံၚ်ဟဂွံဆဵုညာတ်ကေတ်မာန် (မိက်ကဵုဇကုကၠေံကမၠေံထောံဇကု) ပၞုက်ထောံဇကုမာန်ဏီရောၚ် ။

==အရထဂုဏ်ကျာ်ဘဂဝါ==
(၉)  သောဘဂဝါ၊ ၚ်− ကျာ်တြဲပြဲဝိသေသတၠပိုည်တြဴပြာကာဂှ်။   ဣတိပိ၊ ဟိုတ်ဟိုတ်ပိုည်ဒ္စါံ သီုတြဴပြကာဍိုက်ပေၚ်အာအိုတ်သီုသာ်ဝွံကီုလေဝ်။  ဘဂဝါ၊  ဘဂဝါမ္ဂးယၟုရ။  ဘဂဝါ၊ ဒယှ်တမ္ညဝ်အံသဝ်လောန်သတိုတ် အိုတ်အာဟွံမာန် စိုပ်ဋ္ဌာန်ဘုံဗြီု ဓလီုဍိုက်လိုက်ဗာ ဘဂဝါမ္ဂးယၟုရ။

'''သွက်ဂွံတီအဓိပ္ပါယ်''' ။           ။ ဂုဏ်ကျာ်ဘဂဝါမ္ဂး − စၞဟ်ထ္ၜး (စၞောန်ထ္ၜး)အရထမတွံဂး  မၞုံကဵုပိုည်ရ။ [ဘဂ−ဝါ၊ ဘဂ−ပိုည်၊  ဝါ−မၞုံ၊  မၞုံကဵုပိုည်ဒ္စါံပိုည်တြဴရောၚ်။]


*'''အရထဂုဏ်ကျာ်ဘဂဝါဗွဲတြးဂှ်''' ။             ။   သောဘဂဝါ၊ ၚ်−  ကျာ်တြဲပိုဲဝိသေသတၠပိုန်တြဴပြကာဂှ်။   ဣတိပိ၊  ဟိုတ်ဟိုတ်နိမိက်ဗဒှ်မာန်,  ဗီုဟာန်ရုပ်ရဴ,  တၟမလ္ၚဴသၟတ်,  ဍောတ်သွတ်ဇိပ်ဂၠိပ်,  ဒရိပ်ဏာစိုတ်ဓါတ်,  ဟွံကဵုညာတ်ဇကုခန္ဓ,  ကမၠေံထောံသိုက်သိုက်,  တုပ်လက်ကၠိုက်သောဲသောဲ,  သ္ၚောဲနူသ္ဂောံဆဵု,  ဗဵုလ္ၚောဝ်တၠကွိုန်  “'''ဂးပိုန်အဏိမာ'''” ။


ပြဟ်ပြေဟ်သာက္ဍာ,  က္ညအာနဇျာန်,  ဍိုက်ယာန်အာကာသ,  မွဲခဏဓဝ်ဂှ်,  ညံၚ်ပရှ်စိုတ်,  ၜိုတ်ကေတ်သ္ဂောံစိုပ်,  ဖျေံက္ဍိုပ်တၠကွိုန် “'''ဂးပိုန်လဃိမာ'''”။


နိမိက်ဗဒှ်မာန်,  ဗီုဟာန်ရုပ်ရဴ,  အတ္တဘဴဇၞော်လောန်,  စၞောန်ထ္ၜးဗဗွဲ,  ဟွံမွဲၜတ်ကၞာတ်,  ညာတ်ဍာံဂွံဖဵု,  ကဵုတုပ်ဟွံလီု,  ဗီုဖကုဇၞော်တိုန်,  “'''ဂးပိုန်မဟိမာ'''”။


ဗၞတ်မွဲချိုန်ခဏ,  က္ညအာမာန်ပၠန်,  ရန်တၟံလေဝ်ခိုၚ်,  အတိုၚ်ပၟိက်စိုတ်အာ,  ဆေဝ်တာကၟာန်လဒဵု,  စဵုဒၞာဟွံမွဲ,  တုပ်နဲအံၚ်ဇၞး,  “'''ဂးပိုန်ပတ္တိ'''”။


မွဲခဏဍောတ်ဓဝ်,  အံသဝ်စိုပ်လ္အိတ်,  နိမိတ်က္တဵုဗဒှ်,  ပြဟ်စိုပ်ဒတုဲမာန်,  ဗီုဟာန်ရုပ်ကျာ်,  နာနာသာ်ဒှ်တိုန်  “'''ဂးပိုန်ပါကမ္မ'''”။


စိုတ်ဇကုကီု,  သီုစိုတ်မၞိဟ်ဒေဝတဴ,  ဗြမှဴအိန်ဗြီု,  ဓလီုဍိုက်ဂွံအဝဵု,  စဵုအိုတ်ပိုၚ်ပြဳ,  ကျာ်သြဳတၠကွိုန်  “'''ဂးပိုန်ဣဳသိတာ'''”။


လပါ်အဘိညာန်,  ဇျာန်သမာပတ်,  စိုတ်ထတ်နွံပၟိက်,  မိက်လုပ်စရ,  မွဲခဏဓဝ်ဂှ်,  ပြဟ်လုပ်စမာန်,  ပဓါန်ပါရမဳ,  ကျာ်သြဳတၠကွိုန်,  “'''ဂးပိုန်ဝသိတာ'''”။


ကိစ္စအိုတ်သီု,  ဟွံဟီုမွဲလဵု,  ကဵုတုဲဃောဂှ်,  ပြဟ်ပြေဟ်သွံသၞုဲ,  ကဵုတုဲအာမာန်.  ပဓာန်ပါရမဳ,  ကျာ်သြဳတၠကွိုန်  “'''ဂးပိုန်ယတ္ထကာမာဝသိတာ'''” ။


ဒ္စါံပြကာဟေၚ်,  ဗွဲလၟေၚ်တၠကွိုန်,  ပိုည်ကျာ်သဗ္ဗညု,  ဂွံယၟုတမ္ညဝ်,  အံသဝ်ကွေံအဴ,  ကြဴနူဂှ်အဵု−−−−−−


ဂွံအလဵုအသဳ,  ပိုၚ်ပြဳဒးရး,   ဂးပိုန် “'''ဣဿရိယ'''”


သတြုကိလောသ,  သၞဝွံဂွံပါဲ,  ဂၠာဲပလီုသီဒက်,  မဂ်ပန်ဖဵုပန်,  နိဗ္ဗာန်ပၠန်မွဲ,  ဗွဲဒ္စိတ်အံသဝ် ,  ဓဝ္လောကုတ္တဵုဂှ်,  မတွံဂ  “'''ပိုည်ဓမ္မ'''”


ဒယှ်တမ္ညဝ်,  ကဝ်လိုက်ဥဿုံ,   အလုံလောကဓာတ်,  ပိုၚ်ကၞာတ်စှ်လ္ၚီ,  ခပ်သိဗျာပ်တြး,  ပြးအာပိုၚ်ပိုၚ်,  ပရိုၚ်ခိုဟ်ဍာံရောၚ်,  လလောၚ်ပြာကတ်,  ပေၚ်က္ဍတ်ပ္ဍဲလိုက်,  ကြိုက်ကဵုတၠကွိုန်,  ဂးပိုန် “'''ယသ'''” 


မုက်မတ်ဇိုၚ်တဲ,  အဝဲကာယ,  ရူပမွဲတၞောဝ်,  ဂေါဝ်ဂေါဝ်ဆာဲဆာဲ,  စရာဲကျာ်သြဳမ္ၚဵု,  ဗဵုလ္ၚောဝ်စိုတ်လျုၚ်,  ဂွံဒုၚ်ယၟုပိုန်  “'''သိရဳ'''”


အတိုၚ်နွံပၟိက်,  မိက်ဂွံသာလဵု,  ကဵုစိုပ်ဒတုဲပြဟ်,  သၟစဟ်ကဵုတၠကွိုန်,  ဂးပိုန် “'''ကာမ'''”


အလုံလိုက်လောက,  ဒးသ္ပဇြဟတ်,  စိုတ်ထတ်လောန်ပ္ညဳ,  လွဳပရာကွေံကွေံ,  ပ္တေံဓဝ်ဂမံၚ်,  ဂံၚ်သ္ကာစိုပ်ကၞုက်,  ဒုၚ်ယၟုတၠကွိုန်,   ဂးပိုန် “'''ပယတ္တ'''”


တြဴပြကာပၠန်, တန်မံၚ်ထေက်ကြိုက်,   ဍိုက်ပေၚ်တမ္ညဝ်,  ဇံသဝ်အောပ်မာ,  ဘဂဝါ,  ဘဂဝါမ္ဂးယၟု၇။  ဘဂဝါ၊  ဒယှ်တမ္ညဝ် အံသဝ်လောန်သတိုတ် အိုတ်အာဟွံမာန်  စိုပ်ဋ္ဌာန်ဘုံဗြီု ဓလီုဍိုက်လိုက်ဗာ၊  ဘဂဝါမ္ဂးယၟုရ။   (ဣဝွံ  အရထဂုဏ်ကျာ်ဘဂဝါဗွဲတြးမ္ဂးယၟုရောၚ်)

==ဝတ္ထုပၞုက်ကၠေံကမၠေံထောံဇကု==
ပ္ဍဲကာလလက်ထက်ကျာ်သဗ္ဗညု မၞုံပြာကတ်တေံဂှ် သၟိၚ်ဗြီုဇၞော်မွဲမၞုံယၟု  “ဗက”မ္ဂးရ၊  ဇကုညးတေံတန်တဴဗိုန်လၟိုန်ဒမၠိတုဲ “အဲဣဒ္ဓိဇၞော်အိုတ်ရောၚ်”ရဴသာ်ဝွံ အထေၚ်ဇၞော်ကဵုဇကုရ၊ အထေၚ်ဗၠေတ်ကွေတ်ဂတးဒၟံၚ်တုဲ ဗြီုတၞဟ်သ္အာၚ် − ၜိုတ်ညးတေံဟွံဒှ် ပၠောပ်လဝ်စိုတ်ပၠန်ရ။


ဆၜိုတ်အယာံမာတ်အထေၚ်ဇၞော်ကဵုဇကုသၟးဂှ် ဟသေၚ်ဏီ၊  ဂကောံသတ္တံမွဲဟာန်ကေုာံလိုက်လောကဇၞော်ဝွံကီုလေဝ် ညးတေံနိမိတ်ဗဒှ်လဝ်ရောၚ်− ဣၚုဟ် မၞုံကဵုလညာတ်ဗၠေတ်ကွေတ်ဂတးဒၟံၚ်ရ၊ ဗြီုသၟတ်အနုဘဴဍောတ်ဍောတ် မဒှ်သၟဝ်တဲညးတေံလေဝ် အတိုၚ်ဂှ်ဟေၚ် အထေၚ်ဇၞော်ပတှ်ေဒၟံၚ်လ္တူညးတေံရ၊  ဗြီုသၟတ် ညံၚ်ရဴကွးဣတေံဂှ် ထေၚ်ဇၞော်မံၚ်လ္တူဇကုဗြီုဗကဂှ်တုဲ ကွေတ်မိစ္ဆာဒိဋ္ဌိ လုပ်ဂွံအိုတ်ရ။


တၠဳမၞုံကုပိုန်ကျာ်တြဲပိုဲ သ္ဂောံမိၚ်ကေတ်ပရောပရာကွေတ်ဂတးအာဂှ်တုဲ က္ညတိုန်အာဍုၚ်ဗြီုတေံရ၊ စိုပ်ဍုၚ်ဗြီု ဒေါံဒီုဒၟံၚ်အဒေါဝ်ပရိသာတ်ဗြီုဂမၠိုၚ်တုဲ ဂလာန်မၞုံတံဍေံ “ဗှ်ေဂှ် ဂတကြဴအလုံအိုတ်သီု တီကေတ်ဟွံမာန်ရ၊ ရပ်ဗီုရပ်လံၚ် ညံၚ်ကဵုတီဖအိုတ်”ဂးတုဲ  ဟီုကဵုသၟိၚ်ဗြီုဗက နကဵုအရေဝ်ပ္ဍဵုပ္ဍဵုက်လပိုက်ဗဒေါံဖျေံကွေတ်မပၠန်ဂတးဂှ်ရ၊  ပ္ဍဲကာလကျာ်တြဲမၞုံကုပိုန် မဟီုဂလာန်ဗီုဂှ်ဂှ် သၟိၚ်ဗြီုဗက ဂွလောန်အာတုဲ ဆၜိုတ်ချပ်ဒး ကပှ်ဂၠာံဂွံဂှ် ကလေၚ်သှ်ၜးဟီုကလးကဵုကျာ်သာ်ဝွံရ။


“ဟာဲခၟဳဇၞော်   ညံၚ်ဂွံတီဣဒ္ဓိအနုဘဴအဲ အဲကမၠေံပၞုက်ကၠေံဇကုထ္ၜးကဵုခၟဳဇၞော်ရ မၚ်ဗဵုဒၟံၚ်ညိ”ဂးတုဲ ၜိုန်ရပၞုက်ကၠေံကမၠေံစံရံၚ်ဇကုကီုလေဝ် ဟွံကၠေံ,  ကၠေံအာဟွံမာန်ရ၊ ကာလဂှ် လုပ်အောပ်ဗဒပ္ဍဲလွဳမာန်ဂှ်ဒးဟာ,  လုပ်ဂၠုက်ထ္ၜုက်ဒၟံၚ်ပ္ဍဲသၟဝ်တၞံကဝ်လဗဗြိုက်ဂှ်ခိုဟ်ဟာ၊  ၜိုန်ရမံၚ်လံက်ဂဇုန်ဒစိုၚ်ကုန် − ပကုန်ဖျေံစးဇကုဂလိုၚ်လဵုကီုလေဝ် ကမၠေံဇကုဟွံကၠေံရ။


သၟိၚ်ဗြီုတုပ်ဗီုကောန်ၚာ်ဍာ်သွ ဂဇုန်မွဲလစုတ်ကတဵုမွဲဂလး  အာကၠုၚ်ဟွံဒး သ္ပဟွံဒး မုတ်မတ်ဗၠးအာတုဲ  ဗြီုသ္အာၚ်ဂမၠိုၚ် သ္ပဝေၚ်ဂရိုၚ်စရဵုကတဵုဂရိုၚ် ဂြိုၚ်ဝေၚ်ကမၠေကမၠံၚ် မံၚ်စံၚ်သ္ၚိတ်ဇြ ဂွံမုက်ဂွဟေၚ်ရ၊ အထေၚ်ဇၞော်ကဵုဇကု ခယျကေတ်အနုဘဴတၟေၚ်ကွေံကွေံ ဟွံဒှ်ဍေံမွဲသာ်တုဲ ၚုၚ်ဇြောတ်ဒၟံၚ်ရ။


ပ္ဍဲကာလဂှ်  “အဲကမၠေံကလေံထ္ၜးကဵုဇကုရ”  ကျာ်တြဲသ္ဂးတုဲ ကလေံကမၠေံထောံဒၞာဲဂှ်ရ၊  ကၠေံအာလဝါဲဂှ်ဟေၚ်ရ၊ ဖေက်ညးတၞဟ်ထေၚ်ဒးကြာန်ကြာန်ဓမာန်ဓမာန် က္ညအာဋ္ဌာန်တၞဟ်ကွေံဟာရောဟီ,  ကၠေံအာကွေံဟာဟွံတီတုဲ ဂါထာမၞုံတံဍေံ  −−−−−−

'''ဘဝေဝါဟံဘယံဒိသွာ၊  ဘဝဥ္စဝိဘဝေသိနံ'''။   

'''ဘဝံနာဘိဝဒိံကိဥ္စိ၊  နန္ဒိံစနဥပါဒိယိံ'''  ။ 

('''ဖ္ဍောတ်တိုန်ရောၚ်၊  ပါဠိမူလပဏ္ဏာသဗြဟ္မနိမန္တနသုတ်''')

အရထဂါထာပၞုက်ဇကု − အဟံ၊ ၚ်− အဲကျာ်သဗ္ဗညု,  ဂွံယၟုတၠကွိုန်,  ပိုန်တြဴပြကာ,  ဒှ်အ္စာသတ္တံ,  တၟံမၞိဟ်ဒေဝတဴ,  ဗြမှဴသၟိၚ်ဗြီု,  ဟွံတုပ်ဗီုဗှ်ေ။  ဘဝေ၊  ပ္ဍဲ−  ခရိုၚ်သံသာ,  ပမာသ္ၚိစာတ်−ထံၚ်,  မံၚ်တိက်က္ဍန်ဂြက်,  ဒှ်ဗက်ဒးလီု,  ဗီုပြၚ်ဘဝမမိက်ကဵုမွဲမွ။  ဘယံ၊ န်−  ဘဲအန္တရာဲ,  ပါဲဒဴဟွံဗၠး,  ဒးဗျုယဲချိုတ်,  အိုတ်ကဵုဒဒိုက်,   ပရိုက်တၞဟ်တၞဟ်။  ဒိသွာဨဝ၊  ဟိုတ်နူမတီညာတ်ဒးရး,   ဟွံဒးခယျဟေၚ် ။


ဘဝဥ္စ၊  န်− ဘဝဥဿုံ, အလုံဘုံပိမတွံဂး ကာမ− ရူပ − အရူပကီု။  ဝိဘဝေသိနံ၊  န်−  ဂကောံသတ်,  စဳစတ်ဂၠာဲသ္ၚဳ,  မိက်ချဳစာ်စ္ဍး,  ၜးတိတ်နူဘဝကီု။  ဒိသွာ၊  တီညာတ်ကေတ်ဖအိုတ်,  ဆၜိုတ်မၞုံ,  အလုံအိုတ်သီုတုဲ။  ကိဥ္စိဘဝံ၊ န်−  ဘဝမမိက်ကဵုမွဲ,  ဗွဲဘုံပိဋ္ဌာန်,  မွဲဟာန်ဗြမှဴ,  ဒေဝတဴမၞိဟ်။  နာဘိဝဒိံ၊  စိုန်−  ဟွံရာဒနာမိက်,  မိက်ဂွံထၞေန်စပ်,  ဗာန်ခြပ်ဟၟဲရ။   နန္ဒိံစ၊  န်−  ဘဝတဏှာ,  သ္ဍိုက်အစောဲစပ်,  ဗာန်ခြပ်မတ်ကၠက်,  ထၚ်ဂဟက်ဘုံမၞိဟ်,  ရိုဟ်လၟိဟ်ကတဵုဒှ်,  မတွံဂးဒေဝတဴ,  ဗြမှဴအိန်ဗြီုကီုလေဝ်။  နဥပါဒိယိံ၊ စိုန်−  ဟွံစောဲဟွံစပ်,  ဗာန်ခြပ်လေဝ်အိုတ်,  ဗပိုတ်ကၠေံရိုဟ်တၞံ,  တံဍေံဟွံမွဲတုဲရောၚ်မိဂ္ဂး။  (နန္ဒိဥ္စ − နွံပ္ဍဲပါဠိလိက်ကၞပ်)


*ဂကောံဗြီုနွံဒၟံၚ်ပ္ဍဲပဋ္ဌမဇျာန်ပိဘုံ အလုံဖအိုတ်တံဂှ် မိၚ်မံၚ်ဗရုရမျှာၚ် ကျာ်ဖ္ဍေါတ်တွံဖိုဟ် ဟွံညာတ်ဇကုကျာ်အိုတ်ရ၊  ကာလကျာ်သဗ္ဗညုကလေၚ်ထ္ၜးဇကုတုဲ သ္ဂောံညာတ်ကေတ်နကဵုမတ်အိုတ်ရ၊ ဟီုထိုၚ်သးဣဒ္ဓိအာနုဘဴကျာ်သဗ္ဗညု ဂြုဂြုဂြီုဂြီု သ္ပအာရီုပ်ၚတဲ လ္ၚောဝ်ရှ်ေသှ်ေဖျေံက္ဍိုပ်အိုတ်ရ၊  ကာလကျာ်သဗ္ဗညုတွံဓဝ်ဆောတ်သၟိၚ်ဗြီုဗက လညာတ်ဗၠေတ်ကွေတ်ဂတးဒၟံၚ်ဂှ် ထောံကၠေံတုဲ ဒုၚ်ကေတ်ကွေတ်သမ္မဒိဋ္ဌိရောၚ်။


(၂) '''ပိုည်လဃိမာ''' ။   ပ္ဍဲအရာနိမိတ်ကတဵုဗဒှ်ခန္ဓကာယဇကု က္ညအာဗွဲမပြဟ်ပြေဟ်သာက္ဍာသၚ်လွာ  ပရှ်စိုတ်မာန်ဂှ်ပိုည်လဃိမာ−ရ။  [ပိုည်ဣဒ္ဓိလဃိမာဝွံ ဗၠိုပ်တိကလာၚ်အကး မာန်ဒၟံၚ်ရောၚ်။]


(၃) '''ပိုည်မဟိမာ''' ။   ပိုည်ဣဒ္ဓိဝွံ နိမိတ်ကတဵုဗဒှ်ကဵုဇကုခန္ဓကာယ ညံၚ်ဂွံဇၞော်တိုန်အာနူဇကုပကတိမာန်ရောၚ်။


*'''ဗီုနိမိတ်ဗဒှ်ဇၞော်ပတိုန်ဇကု''' ။  ဒေဝတဴဇၞော် ကော်ခဴစ “ရာဟုအသူရိန်”ဂှ် ဇၞော်ဗွဲမလောန်တုဲ မၞုံသၠုၚ်ပန်လဟုတ်ကဵုဒ္စါံလ္ၚီ (၄၈၀၀၀)ယောဇနာရ၊  (ပန်လက်ကဵုဒ္စါံလ္ၚီယောဇနာလေဝ်ရိုဟ်ကီုရ၊)  ရာဟုအသူရိန်ဇၞော်တၟာဂှ်ဂှ် သ္ဂောံမိၚ်ကေတ်ပရိုၚ်သဇိုၚ်ဂုဏ်ကျာ်တြဲတုဲ မိက်ဂွံအာဗဵုရံၚ်ကီုရ၊  မိက်ဂွံအာဗဵုလ္ၚောဝ်ကျောဝ်သ္ၚဳခါတ်ရံၚ်အကာဲရ၊  ၜိုန်ရနွံပၟိက်မိက်ဂွံအာဗဵုလ္ၚောဝ်ကီုလေဝ် ကသပ်စိုတ်ကတဵုဒှ်တိုန်သာ်ဝွံရ။


''ကျာ်တြဲမစိုန်ဒှတဴဇာတိကောန်မၞိဟ်ဂှ် ယဝ်ရအဲအာဗဵုလ္ၚောဝ်မ္ဂး − ဒစိုပ်ၚုက်ဖျဝ်ဖျေံမုက်သီုဇကုတုဲ ဒးမၠာ်ရံၚ်ဟာရောတီ,,  ဂးတုဲ အထေၚ်ဇၞော်ဒၟံၚ်ကဵုဇကုကွေံကွေံရ၊ အတိၚ်အသပ်ချပ်ထေၚ်ခယျဂှ် ဟွံမိက်အာဗဵုလ္ၚောဝ်တွဵုရ− ဒၟံၚ်ထောံသာ်ဂှ်တုဲ စိုတ်မိက်ဂွံအာလေဝ်ထဴဒၟံၚ်ရ၊ ဟိုတ်နူပရိုၚ်သဇိုၚ်ဂုဏ်ကျာ်တြဲသၠဲလးဇၞော်လောန်ဂှ်ရ−  မုဒှ်ဒှ် အဲဒးအာဗဵုလ္ၚောဝ်တွဵုရောၚ် ချပ်ဂွံသာ်ဂှ်တုဲ ဒးပယာံကာလမွဲတ္ၚဲ ဗွဲမပြဟ် စိုပ်အာဇရေၚ်ကျာ်တြဲရ။


တၠဳမၞုံကုပိုန်ကျာ်တြဲလေဝ်  နကဵုပိုည်ဣဒ္ဓိမဟိမာဂှ် နိမိတ်ဗဒှ်ဇၞော်ပတိုန်ဇကုတုဲ သီုကဵုမထံက်လဝ်တဲသတိက်ဒၟံၚ်ညံၚ်ရဴကျာ်နိဗ္ဗာန်သတိက်ကီု ဒုၚ်လ္ၚောဝ်ရာဟုအသူရိန်ရ၊ ရာဟုအသူရိန် ဇၞော်သၠုၚ်ဂလိုၚ်ဂှ်ဂှ် ၜိုန်ရဂိုတ်လ္ၚာ်ကျောဝ်ဗဵုလ္ၚောဝ်ကွေံကွေံကီုလေဝ် ဇကုကျာ်တြဲသ္ကုတ်လပါ်လ္တူဂှ် ညာတ်ကေတ်စဵုကဵုအိုတ်အးကၠးကၠးမှးမှး (ကၠးကၠးမးမး)ဟွံမာန်ဏီရ၊ (ဒးကျောဝ်လ္ၚာ်ရံၚ်သော်ယံၚ်ဖေၚ် က္ဍိုပ်ပြဟ် ဒှ်အရေဝ်ဏံရ) ။


*ပ္ဍဲဍုၚ်ကွာန် ဋ္ဌာန်ဒေသပိုဲဂှ်  ဒက်လဝ်ရုပ်ကျာ်နိဗ္ဗာန်သတိက် နွံဗွဲမဂၠိုၚ်ကီုရ၊ ဗီုရုပ် အ္စာတီဗုဒ္ဓဝၚ်ဂမၠိုၚ် သ္ပလဝ်စၞးဇကုကျာ် ဗီုထ္ၜးကဵုဒေဝတဴရာဟုအသူရိန်တုဲ ဒက်လဝ်ရ၊ ဗီုကျာ်သဗ္ဗညု တိက်ထံက်လဝ္တဲပ္ဍဲမုက် ထ္ၜးကဵုဒေဝတဴဂှ်ရောၚ်၊  ဗီုရုပ်ကျာ်တြဲသ္ပပရိနိဗ္ဗာန်ဟွံသေၚ် ထေၚ်ကေတ်ရုပ်ကျာ်သဗ္ဗညု သ္ပပရိနိဗ္ဗာန်ဂှ် ၜက်အာဍာန်ဗုဒ္ဓဝၚ်ရောၚ်။


ဒေဝတဴရာဟုအသူရိန်ဂှ် မိၚ်ပရိုၚ်ဂုဏ်ကျာ်ဇၞော်လောန်အာတုဲ ဒၟံၚ်စံၚ်ဟွံမာန်ရ၊ စိုတ်ဂြဟ်စံၚ်ဏှာလောန်တုဲ ဒးအာဗဵုလ္ၚောဝ်ရ၊  ဗီုခယျဟွံသေၚ် ဗီုထေၚ်ဟွံဒှ်,  ညးတၞဟ်အဲတၞဟ် ဒှ်အာၜါဂွါ် ပါ်တိတ်ကျေဝ်ကျေဝ်တုဲ အထေၚ်ဗၠေတ်အာကွေံကွေံရ၊  ဒးလ္ၚာ်ကျောဝ်ရံၚ်ဗီုရံၚ်တ္ၚဲစေၚ်ကီုရ၊ ဣဂှ်ဟေၚ်  ဂွံညာတ်သ္ကုတ်ဇကုကျာ်လပါ်လ္တူမွဲသ္ကုတ်ဂှ် ဟွံညာတ်ကၠးကၠးဏီရ၊  သာ်လဵုသ္ပလေဝ် ညာတ်ကေတ်ဟွံအိုတ် ညာတ်ကေတ်ဟွံမာန်တုဲ ဒေဝတဴရာဟုအသူရိန်  ဒးဖျေံက္ဍိုပ်လ္ၚောဝ်ပၚ်တဲပၠန်ရ။


ပိုည်ဣဒ္ဓိနိမိက်ဗဒှ်ဇၞော်ပတိုန်ဇကုမာန်သာ်ဏံဂှ် သာ်ဏံဂှ် ပိုည်မဟိမာအ္စာခၞံပြကိုဟ်တံမကဵုလဝ်ယၟုရောၚ်။  [ ပ္ဍဲအရာကျာ်တြဲမထ္ၜးဇကုကဵုဒေဝတဴရာဟုအသူရိန်ဝွံ ပိုည် “မဟိမာ”ဟွံသေၚ်၊  အစောံပါရမဳကြဳဇှ်အာနူဘဴပါရမဳရောၚ်−  ဣၚုဟ်လဟီုဟွံတုပ်သၟဟ် သှ်လဝ်ပ္ဍဲဋဳကာတၞဟ်ခြာအာညးသ္ကံရောၚ်။  ဒေဝတဴဂှ် နွံပ္ဍဲတဝှ်အဋ္ဌကထာ သဂါထာဝဂ္ဂဒေဝပုတ္တသံယုတ်ပြဝံက် သူရိယသုတ်,  သုတ်မှာဝါမဟာနိဒါနသုတ်လေဝ်နွံရ။]




('''ဂါထာဒေသနာသွက်ဂွံသ္ပအံသဝ်''')
*'''ဣစ္ဆန္တောသာသပဂဗ္ဘလေ၊   စၚ်္ကမတိဣတောစိတေ'''ာ ။

'''ဣစ္ဆန္တောလောကဓာတုမှိ၊  အတ္တဘာဝေနဆာဒယေ'''။

(ဇိနာၚ်္လာရဋဳကာမာရပရာဇယဝဏ္ဏနာလၟိဟ်ဂါထာ − ၁၅၄)

ဘဂဝါ၊  ၚ်− ကျာ်တြဲပြဲဝိသေသတၠပိုန်တြဴပြကာ။  ဣစ္ဆန္တော၊ နကြိ−  နွံပၟိက် မိက်ဂွံနိမိတ်ဗဒှ်−  ဗီုတၞဟ်,   သောဲသၟတ်၊  ဍောတ်သွတ်တဴနေဝ်။ သာသပဂဗ္ဘေ၊  ပ္ဍဲမရာဲသၟတ်ဍောတ်သွတ် သောဲဗြောဲ။  ဣတောစိတော၊  သီုမဂေတ်ဂၚေၚ်က္ညအာလပါ်ဖါတေံဖါဝွံကီုလေဝ်။  (လပါ်တေံလပါ်ဏံ) စၚ်္ကမတိ၊  ပ္ဍံ− က္ညကွာ်ပ္ဍဲလပါ်စၚ်ကြံ,  မၞုံတံဗပေၚ်လၟေၚ်ပရိက္ခရာကၟာဲဏာမာန်ရ။  ဣစ္ဆန္တော− နွံပၟိက်မိက်ဂွံနိမိတ်ဗဒှ် ဗီုတၞဟ်ဒုတ်ဒုတ်−  ဟီုထ္ၜုတ်ကော်ခဴဇၞော်ဇၞော်တဴနေဝ်။  လောကဓာတုမှိ၊  ပ္ဍဲ− အလုံမွဲဂၠး− ဂးတိစက္ကဝါ,  တံမာကၞောတ်တေံ။  အတ္တဘဝေန၊ န−  ကဵုဇကုမဂေါဝ်ဇြုၚ်သၠုၚ်သၠုၚ်ဇၞော်ဇၞော်။  ဆာဒယေ၊   ဂဗ္ဘ−  ဂြောပ်ဗ္ဒန်ကၠေံ,  ကမၠေံထောံမာန်ဖအိုတ်ရောၚ်မိဂ္ဂး ။


အဓိပ္ပါယ်ဂါထာဒေသနာဝွံတုန် − တၠဳမၞုံကုပိုန်ကျာ်တြဲဂှ်  ဟိုတ်နူဍိုက်ပေၚ်ကဵုပိုန်ဒ္စါံ,  ပိုန်တြဴပြကာဂှ်ရ−  ခဍောတ်ဖျေံဇကုလေဝ်မာန်,   ဇၞော်ပတိုန်ဇကုလေဝ်မာန်ရ၊  ယဝ်ရနွံပၟိက်မိက်ကဵုဇကုဍောတ်စှ်ေသှ်ေတၟာမရာဲမ္ဂး− ခဍောတ်ဖျေံမာန်ရ၊  က္ညကွာ်စၚ်ကြံပ္ဍဲမရာဲကၟာဲလဝ်သီုဗပေၚ်သ္ၚာ  ပရိက္ခာဒ္စါံတုဲ ကွာ်အာကွာ်ကၠုၚ် နူတေံနူဏံမာန်အတိုၚ်ပၟိက်ရ၊  ယဝ်ရနွံပၟိက်မိက်ဂွံဇၞော်ပတိုန်ဇကုဇၞော်ဇၞော်မ္ဂး  ဇၞော်ပတိုန်ဇုဇၞော်နူစက္ကဝါဏံတုဲ နကဵုဇကုမရာၚ်ဆာဲဂေါဝ်ဇြုၚ်သၠုၚ်သၠုၚ်ဇၞော်ဇၞော်ဂှ် ဂြောပ်ဗဒန်ကၠေံကမၠေံထောံ(ကလေံထောံ) အလုံမွဲဂၠးတိစက္ကဝါဏံမာန်ဏီရောၚ် ။


ဟိုတ်ဂှ်ရ− ပိုဲဂကူရာမညဂမၠိုၚ် သှ်ေၜက်ဒၟံၚ်လၟုဟ် မဒှ်ဂကူဗုဒ္ဓဘာသာ အာဘာအာကျာ် ကွာ်ဗက်ဂၠံၚ်တြဴညးသပ္ပရိုဟ်ဇေတ်ဇေတ် သ္ဂောံမိၚ်ကေတ်ပရိုၚ်သဇိုၚ်ပိုန်ဣဒ္ဓိအာနုဘဴကျာ်မဇၞော်လောန်တၟေၚ်တၟဟ်လောန် စၞောန်ထ္ၜးဟွံအိုတ် ဖျေံစိုတ်လျုၚ်ကွေံကွေံ,  ပ္တေံဍာံဍာံပြပြတုဲ ညံၚ်ဂွံသ္ပအံသဝ် ထိုၚ်သးဂုဏ်ကျာ်မာန်ဂၠိုၚ်ဂၠိုၚ်ကဵုဝါ သဒ္ဓါပြဲပြဲမွဲ ကဵုဂွံဒှ်ကဵုဂွံမြဟ်မြဴမှောဝ်ဇဴအိုတ်ညိ။


(၄) '''ပိုည်ပတ္တိ'''။   တၠဳမၞုံကုပိုန်ကျာ်တြဲပိုဲဂှ် နွံပၟိက်သၟိက်မိက်ဂွံက္ညအာဋ္ဌာန်မမိက်ကဵုမွဲမွဲမ္ဂး ကၟာတ်လဒဵုစဵုဒၞာဟွံမွဲ နနဲလဵုမွဲလေဝ် ဗဒေါံဟွံဂွံ ဟွံသၟဟ်ရထတုဲ မက္ညအာဃောခဏဂှ်မာန်,  လဝါဲဂှ်မာန်တုဲ လုပ်လၟိဟ် “ပိုန်ပတ္တိ”ဝွံဟေၚ်ရ၊ ကျာ်သဗ္ဗညု ညာတ်ကေတ်သတ်ဝေနေယျထေက်ကဵုဝေတ်မာန်ယ,  ဆောတ်မာန်,  ဂွံဓဝ်မာန်−  ယဝ်ရသဒှ်မ္ဂး−  ၜိုန်ရဍုၚ်သွဝ်ဍုၚ်ဗြီု သ္ၚောဲဂလိုၚ်လဵုကီုလေဝ် ချိုန်ခဏဂှ်ဟေၚ် အဃောဂှ်ဟေၚ် က္ညအာစိုပ်ဋ္ဌာန်ညးတံမာန်ရောၚ်။


(၅) '''ပိုည်ပါကမ္'''မ ။  ကျာ်သဗ္ဗညုဂှ် − ယဝ်ခါရနွံပၟိက်မိက်ဂွံနိမိတ်ဗဒှ်−  ကတဵုဗဒှ်ဗီုရုပ်သဏ္ဉာန်တၞဟ်တၞဟ်,  သာ်တၞဟ်တၞဟ်မ္ဂး−  မွဲချိုန်ခဏဓဝ်ဟေၚ် စိုပ်ဒတုဲကဵုမာန်ရ၊ ကျာ်တြဲပိုဲဂှ် ပ္ဍဲကာလလဆောဝ် က္ညကၠောံအာတ္ကံသၟတ်ကျာတေံတုဲ နိမိတ်ဗဒှ်လဝ်ဗီုရုပ်သဏ္ဉာန်သၟိၚ်ဨကရာဇ်ကောန်ညးတ္ကံပန်ဂှ်ဟေၚ်ရ၊ ဃောဂှ် တွံဒၟံၚ်ဓဝ်လ္တူပၞၚ် ကလၚ်ဒၟံၚ်အိုတ်ရ၊ နိမိတ်ဗဒှ်ဗီုဂှ်မာန် စိုပ်အာဋ္ဌာန်မွဲသ္အာၚ်ပြဟ်ပြေဟ်မာန်ဂှ် ဒှ်ပိုည်ဣဒ္ဓိပါကမ္မဝွံရောၚ် ။


(၆) '''ပိုည်ဣဳသိတာ'''။  စိုတ်ဓါတ်ကျာ်သဗ္ဗညုကီု၊  စိုတ်ဓါတ်သတ်ဂမၠိုၚ်မဂၠိုၚ်ကီု ဂွံအဝဵုအလဵုအသဳပိုၚ်ပြဳလဝ်မာန်ရ၊ ပ္ဍဲအရာဂွံအဝဵုအလဵုအသဳပိုၚ်ပြဳလဝ်စိုတ်ဇကုကဵုစိုတ်ညးတၞဟ်မာန်ဂှ် ဒှ်ပိုည်ဣဳသိတာဝွံရောၚ်။  ဟိုတ်နူဍိုက်ပေၚ်ကဵုပိုည်ဝွံစိ၊  သတ်မၞိဟ်ဒေဝတဴဗြမှဴအိန်ဗြီုဂမၠိုၚ်မဂၠိုၚ်ဂၠၚ်တံဂှ် မဒးသ္ပရှ်ေသှ်ေရဴဂဴကဵုကျာ်သဗ္ဗညု ဂြုဂြုဂြီုဂြီုအိုတ်ရောၚ်။


(၇) '''ပိုည်ဝသိတာ'''။   ကျာ်တြဲနာဲညးပိစှော်မွဲဘုံ ဥဏ္ဏလုံညးလိုက်ပိဂှ်၊ ယဝ်အခါရနွံပၟိက်မိက်ဂွံလုပ်စအဘိညာန်စျာန်သမာပတ်မ္ဂး −  သွက်ဒးလဇလဇုဲဟွံမွဲ− မွဲလစုတ်ဓဝ်,  မွဲခဏဓဝ်ဟေၚ်ပွမလုပ်စမာန်ဂှ် ဒှ်ပိုည်ဣဒ္ဓိဝသိတာဝွံရောၚ်။


(၈) '''ပိုည်ယတ္ထကာမာဝသာယိတာ'''။  ကျာ်သဗ္ဗညုဂွံဒုၚ်ယၟု  “မာရဇိန”ဂှ် ဃောမသ္ပဒၟံၚ်ကလောန် ဃောမကၠောန်ဒၟံၚ်ကိစ္စကေၚ်ကာမမိက်ကဵုမွဲမွဲ မပ္တံဗၠိုပ်တိကလာၚ်အကး ထ္ၜးဣဒ္ဓိလုပ်စဇျာန်တံဂှ်၊  ယဝ်ခါရမိက်ကဵုစိုပ်ဒတုဲမ္ဂး−  ပွမစိုပ်ဒတုဲကဵုကိစ္စမွဲဒမြိပ်ဓဝ်ပြဟ်ပြဟ်ပြေဟ်ပြေဟ်မာန်ဂှ်  ဒှ်ပိုည်ဣဒ္ဓိဝွံရောၚ် ။    (ဣဝွံ အဓိပ္ပါယ်ပိုည်ဒ္စါံပြကာရောၚ်)

==သွက်ဂွံတီအဓိပ္ပါယ်ပိုည်တြဴပြကာ==
(၁) ။   '''ပိုည်ဣဿရိယ'''။   ကျာ်သဗ္ဗညုပိုဲဂှ် ဂွံအလဵုအသဳပိုၚ်ပြဳလဝ်ပ္ဍဲအရာကိစ္စအိုတ်သီုတုဲ ညးကော်ခဴစပိုည်ဣဒ္ဓိဝွံရောၚ်။


(၂) ။   '''ပိုည်ဓမ္မ'''။   ဓဝ်လောကုတ္တဵုရ်ဒ္စိတ်ပြကာမတွံဂး မဂ်ပန်,  ဖိုလ်ပန်,  နိဗ္ဗာန်ဝွံ၊  ဒှ်ဓဝ်ဝေၚ်ပါဲစ္ဍး,  ၚးတးကုတ်ဗပိုတ်,  ဂစိုတ်ကၠေံကိလေသသၞဝဲသတြုသံသာ,  ပ္တိတ်ၜေါတ်ဂိုၚ်ထောံဒဂဵုစရံၚ်ကိလေသလ္ၚီမသုန်ကၠံမာန်တုဲ ညးကော်ခဴစပိုန်ဣဒ္ဓီဓမ္မမ္ဂးယၟုရောၚ်။


(၃) ။   '''ပိုည်ယသ'''။   ပရိုၚ်သဇိုၚ်ဂုဏ်ကျာ်သဗ္ဗညုဂမၠိုၚ် ဒယှ်တှ်လလောၚ်တြးအာ အလုံစက္ကဝါအိုတ်သီုဂှ် ပိုည်ဣဒ္ဓိယသမ္ဂးယၟုရ၊ ပရိုၚ်သဇိုၚ်ဂုဏ်ကျာ်ဂှ် ညံၚ်ရဴမၞိဟ်ညးတၞဟ်ပ္တိတ်ကသပ်ချပ်ကၠောန်သ္ပကေတ်ဟွံဍာံစၟတ် နကဵုညာန်အလီဟွံသေၚ်၊  ဂုဏ်ဒယှ်တှ်ဟွံမွဲမွဲသာ် ဒယှ်တှ်ကေတ်နဲကဲကြာန်ကြာန် ညာန်စၞာဲဟွံသေၚ်။


ဟိုတ်နူဂုဏ်တၟေဟ်တၟဟ်နွံဍာံစၟတ်ပြာကတ်ဒၟံၚ်စိ၊  အလဵုလဵု မံၚ်ဂတဝ်ဒယှ်တမ္ညဝ်အာနူဘုံမၞိဟ် တိုန်အာဂၠံၚ်လ္တူစိုပ်ဘုံသွဝ် ဘုံဗြီုဓလီုဍိုက်လဝ်ကၠေတ်ကၠေတ် ဂေတ်ဂေတ်ကၠောံကၠောံတုဲ ဒယှ်တှ်လလောၚ်တြးအိုတ်အး ဗျာပ်တြးအာအလုံဘုံပိစှော်မွဲမာန်ရ၊  ဒေဝတဴအိန်ဗြီု နူစက္ကဝါတၞဟ်သ္အာၚ်ဂမၠိုၚ်လေဝ်  ဂၠောဲကောံကၠုၚ်စက္ကဝါဏံမာန်တုဲ ဒေဝတဴအိန်ဗြီုတံဂှ် ညးမွဲကဵုမွဲ ဟီုတြးဗလးရမျှာၚ်  ပရိုၚ်ဂုဏ်ကျာ်အိုတ်ရ။


ညးမွဲကဵုမွဲ လဴထ္ၜးကဵုပရိုၚ်ဂုဏ်ကျာ် ကေုာံ ရေၚ်သ္ကံတုဲ လလောၚ်တြးတိတ်အာစဵုကဵုစှ်လ္ၚီစက္ကဝါမာန်ရောၚ်။  ဟိုတ်ဒှ်သာ်ဂှ်ရ−  ဂုဏ်ဒယှ်တှ်ကျာ်သဗ္ဗညုဂှ် မၞိဟ်မွဲကဵုမွဲ,  ဒေဝတဴဗြမှအိန်ဗြီုမွဲကဵုမွဲ ဟီုထိုၚ်သးလလောၚ်တြးအာစက္ကဝါအိုတ်သီု၊  စိုပ်ကၠောံအာစဵုကဵုအနန္တစက္ကဝါတုဲ ဍိုက်ပေၚ်ကဵုပိုန်ဣဒ္ဓိယသဝွံရောၚ်။


(၄) '''ပိုည်သိရဳ''' ။   အတိုၚ်မစၞောန်ထ္ၜးလဝ်ပ္ဍဲတံပြကိုဟ်လိက်အုပ်(လိက်ကၞပ်)တေံဂှ် ကျာ်တြဲပိုဲ မစိုန်ဒှ်တဴပါရမဳဍိုက်ပေၚ်ကဵုစရာဲကျာ်သြဳရူပကာယဂေါဝ်ဆာဲ စိုပ်ကၞုၚ်ဂပ်ဝ်လျုၚ်ဇြုၚ်သ္ဍိုက်ဗွဲမလောန်တုဲ  ၜိုန်ရဗဵုလ္ၚောဝ်ကျောဝ်သ္ၚဳဂလိုၚ်လဵုကီုလေဝ် ဗဵုလ္ၚောဝ်ဟွံဖဲ ဟွံဟဲကဵုစိုတ် ဟွံပေၚ်ကဵုစိုတ်ဂကူဗုဒ္ဓဘာသာတံရ။


အလုံဇကုသဏ္ဉာန်သဗ္ဗညုမွဲ မၞုံမ္ၚဵုကျာ်သြဳစၠးစရာဲသပ္ပါဲဒးရး မပ္တံမုက်မတ်ဇိုၚ်တဲအဝဲဇကုအိုတ်သီု စှ်ေသၞောတ်ဂေါဝ်ဆာဲ ဒှ်စရာဲကျာ်သြဳကွေံကွေံတုဲ ဒေဝတဴအိန်ဗြီုလဵုမွဲလေဝ် နိမိတ်ကတဵုဗဒှ်ရုပ်ဂွံတုပ်ကဵုကျာ်သ္ပဟွံမာန်ရ၊ ချူလေဝ်ဟွံတုပ် ချပ်လေဝ်ဟွံပိုၚ် ပြိုက်ပကာန်ဟွံဂွံသက်သက်ရ၊ ဍိုက်ပေၚ်ကဵုစၠးစရာဲဂေါဝ်ဆာဲဒှ်လျုၚ် ဇြုၚ်သ္ဍိုက်လောန်ဂှ် ညးကော်ခဴစပိုည်ဣဒ္ဓိသိရဳ− သိရိဝွံရောၚ်။


ဒဒှ်ရကျာ်သဗ္ဗညု ဂွံယၟုပိုည်ကျာ်သြဳ ပေၚ်ကၟိုဟ်လျုၚ်ဇြုၚ်သ္ဍိုက်ကဵုစိုတ်ညးသပ္ပရိုဟ်မာန်တုဲ မၞုံကဵုစရာဲကျာ်သြဳဂေါဝ်ကွေံကွေံဂှ်လေဝ် သတ်လဵုမွဲ ပြိုၚ်ပကာန်ဟွံမာန်ရ၊ ဒၞာဲရံၚ်လေဝ်ဆာဲ,  ဒၞာဲရံၚ်လေဝ်ဂေါဝ်,  ဗဵုလ္ၚောဝ်ဟွံဖဲလးလးတုဲ ကြဳဇှ်ပိုည်ဣဒ္ဓိဝွံရောၚ်။


'''သော်ဥဏ္ဏလုံ'''။   ပ္ဍဲအဒေါဝ်မုက္ခဝါကျာ်တြဲ အကြာဇဵုကၞေၚ်မတ်ၜါလပါ် မၞုံသာ်သော်လမ္စံက်ဂှ် သော်ဗုဗုၜတ်ၜတ် ကော်ခဴစသော် “ဥဏ္ဏလုံ” နွံပြာကတ်ဒၟံၚ်တုဲ ယဝ်ရပၠးတံၚ်ပ္တိတ်မ္ဂး  −  မၞုံဇမၠိၚ် “ဘာ်ဟတ်”ဒှ်ကီုရ၊  သော်ဥဏ္ဏလုံဂှ် ညးလ္ၚဵုကော်ခဴစ “သော်ကိဟ်”ရ၊ သော်ဂှ် ယဝ်ရစွံလဝ်အတိုၚ်ပကတိမ္ဂး ညံၚ်ရဴကဝးတောဝ်သုတ်သာ်သြန်ကီု ကဝးပူရေတ်ဂေတ်လုပ်လပါ်ပုၚ်တုဲ ညံၚ်ရဴစဳဗဂပ်ဇန်တပ်လဝ်ရတ်ဗိုတ်ကီု မၞုံကဵုစရာဲကျာ်သြဳဇကုကာယဗွဲမလောန်ရ။


ပ္ဍဲကဵုလ္တူဖျုန်စၞာံသာ်ထဝ်ဂှ်၊  ဟိုတ်နူလျးအရံၚ်သော်ကၞေၚ်မတ်,  သော်ဇဵုကၞေၚ်မတ်ၜါလပါ် မလမ္စံက်ဍိုပ်ဍံဒၟံၚ်ဂှ်ရ−  သော်ဥဏ္ဏလုံ မၞုံကဵုလျးသာ်သြန်ဗုဗုၜတ်ၜတ်ဂှ် ပြာကတ်မံက်ကၠးတၟးတၟောန်တဴဗွဲမလောန်ရ၊ (အကြာသာ်လမ္စံက်,  သာ်ဗုဍံက်စောန်,  တၟးတၟောန်ကွေံကွေံရ)  သၟဝ်သော်ဥဏ္ဏလုံ ဗဒါဲဂှ်ညိ,  သော်ကၞေၚ်မတ်ၜါလပါ်ပါဲပုၚ်ဂမၠိုၚ်လေဝ် ပၚ်ခၠံယာဗတိုန်ကၞုၚ်လပါ်လ္တူတေံတုဲ ညံၚ်ရဴလ္ၚာ်ကျောဝ်ဗဵုလ္ၚောဝ်ဒၟံၚ် သော်ဥဏ္ဏဘုံကီုရ။


“'''သာပနေသာကောဋိယံဂဟေတွာအာကဍ္ဎယမာနာဥပဍ္ဎဗာဟုပ္ပမာဏာဟောတိ'''” တဝှ်အဋ္ဌကထာသုတ်မှာဝါမဟာပဒါနသုတ်ဂှ် သော်ဥဏ္ဏလုံ မၞုံဇမၠိၚ်ဘာ်ပါတဲ၊ မွဲက္ဍကဵုပန်လပုဟ်ရောၚ်ဒှ်။


အကီုစၠးစရာဲကျာ်သြဳဂေါဝ်ဂေါဝ်ဆာဲဆာဲ သပ္ပါဲဒးရးလောန်ဂှ် စၞောန်ထ္ၜးဟွံအိုတ်ရ၊ ပ္ဍဲအပ္ဍဲကောန်မတ်မယးတၟးဂဵုလဟဵုဒၟံၚ်ဂှ် ညံၚ်ရဴစဳဗဂပ်ဇန်တပ်လဝ်မမၞိက်ရတ်ကီု၊  ကောန်မတ်လမ္စံက် နွံဒၟံၚ်အဒေါဝ်မတ်ဗုၜါလပါ်ဂှ်လေဝ် ညံၚ်ရဴသၟိၚ်ထိုၚ်ဟိုၚ်သာဲ ပဝ်ဂါဲတိတ်ကၠုၚ်နူအထိုက်ဒကှ်ဗ္တာၚ် ရာၚ်ဆာဲတဴဗွဲမလောန်ကီုရ။


အတိုၚ်ပြကိုဟ်မကၠုၚ် ပ္ညုၚ်ထ္ၜးလဝ်လက်သဏ်ကျာ်ဂမၠိုၚ်တံဂှ် စၞောန်ထ္ၜးကဵုဗၞတ်ညိနာၚ်ရ၊ ဇဵုမုဟ်မလကဲစှ်ေကၠုၚ်နူအကြာမတ်ၜါလပါ်ဂှ် ဟဂွံထ္ၜာတ် ဟဂွံလး ဒးကဵုဗၞတ်ဗ္ၜတ်ပြာကတ်မံၚ်ဂတဝ်ဒၟံၚ်တုဲ ညံၚ်ရဴကယျိုၚ်ကယျဝ်လဝ်မုက္ခဝါကီုရ၊ သၟန်ပါၚ်ၜါလပါ်ဂှ် ညံၚ်ရဴဖျောနလဝ်ဇာၚ်ၚု,  ဍာ်ကြေက်ကီု ဗ္ကေတ်ဍာဲယောံဒၟံၚ်တုဲ မၞုံကဵုစရာဲကျာ်သြဳ မစိုန်ဒှ်တဴတၠပါရမဳကၞောတ်အထောတ်ရ။


ၚေက်မဗုသ္အး−  ညဳသၟဟ်တးဒၟံၚ်ညံၚ်ရဴဇန်သတပ်လဝ်ရတ်ဗိုတ်ကီုရ၊ ပ္ဍဲကာလသ္ပကာဂအီ,  ခၟောံကေုာံသၟာန်ပါၚ် သာ်ဍာဲဗ္ကေတ်ကဵုၚေက်သာ်ဗုၜတ် သာ်သြန်တံဂှ်  တုပ်သမဟ်ညံၚ်ရဴပြိုၚ်ပကာန်စရာဲကျာ်သြဳ ညးမွဲကဵုမွဲကီုရ၊  ပ္ဍဲအရာမစၞောန်ထ္ၜးဟီုပျးလဝ်စရာဲကျာ်သြဳရူပကာယဇကုကျာ်တြဲ ကေုာံ အဝဲမပ္တံမုက္ခဝါသၟာန်ပါၚ်ဝွံ အယာံမာတ်ဂွံဆၜိုတ်တီကေတ်ညိညဇြိုၚ်သာဟေၚ်  သကဵုတီကေတ်ဗၞတ်ညိနာၚ်ဟေၚ်ရဒှ်တုဲ စရာဲကျာ်သြဳသဗ္ဗညုဂှ် ညံၚ်ရဴတံၚ်ဂြဲလဝ်အာရီုမတ်မၞိဟ်ဒေဝတဴဗြမှဴအိန်ဂမၠိုၚ်ကီုရောၚ် ။


ဟိုတ်ဒှ်သာ်ဂှ်ရ−−  တၠဳမၞုံကုပိုန်ကျာ်တြဲပိုဲဍိုက်ပေၚ်ကဵုပိုည်ဣဒ္ဓိသိရဳ−  သိရိကလိလောန်ကၠေံပိုန်စရာဲကျာ်သြဳမၞိဟ်ဒေဝတဴဗြမှဴအိန်ဗြီုဂမၠိုၚ်တုဲ အလုံသတ်ဝေနေယျ အနန္တစက္ကဝါဂှ် ဗဵုလ္ၚောဝ်ရောဖဲ,   စိုတ်ဟဲရောမာန်,  ပြိုၚ်ပကာန်ရောဂွံၚ်,  နွံမံၚ်ကဵုမ္ၚဵုကျာ်သြဳ စၠးစရာဲဂေါဝ်ဆာဲစိုပ်ကၞုၚ် လျုၚ်တဴဗွဲမလောန်ရောၚ် ။


(၅) '''ပိုည်ကာမ''' ။     ပွမစိုပ်ဒတုဲကဵုပၟိက်ကျာ်,   ပတုဲကဵုပၟိက်ကျာ် ဆၜိုတ်မၞုံအလုံအိုတ်သီုမာန်ဂှ် ပိုည်ကာမမ္ဂးယၟုရ။  တၠဳမၞုံကုပိုည်ကျာ်တြဲပိုဲဂှ် ကတဵုဒှ်ကျာ်တုဲ သွက်ဂွံဟံၚ်ပြာ်သတ္တံ သွက်ဂွံဆောတ်သတ္တံဂှ် အတိုၚ်မရာလဝ်ဒၞာမိက်အတိုၚ်နွံပၟိက်ဂှ်ဟေၚ် သ္ဂောံဍိုက်ပေၚ်အာစိုပ်ဒတုဲမာန်ရ၊  ပၟိက်စိုတ်ကတဵုဒှ်ဗွဲမပြဟ်ဟေၚ် ပတုဲကဵုမာန်ရောၚ်။


(၆) '''ပိုန်ပယတ္တ'''။     လွဳပရာပ္တိတ်ဒြဟတ် ထတ်စောံဇၞော်လောန်ဂှ် ပိုန်ပယတ္တမ္ဂးယၟုရ၊  အတိုၚ်မစၞောန်ထ္ၜးလဝ်ပ္ဍဲတံပြကိုဟ်ဂါထာမၞုံတံဍေံ  “စရံယောယဒိဝါတိဋ္ဌံ” တေံဂှ် သီုဗ္တံသီုတတ္ၚဲ ဟွံမွဲကဵုအခေါၚ်သၠးဇူဒီုဗက်ပြာ်ကဝါ်ပ္တိုန်ပ္ဍဲဂၠံၚ်တြဴတသိုက်မၞိဟ်ဒေဝတဴတသိုက်နိဗ္ဗာန်တုဲ သွက်ပရဟိတဒတုဲဖဵုမြမောဝ်သတ္တံဟေၚ် ဒးရေၚ်တၠုၚ်ဒုၚ်ဒဒိုက် ဒးလွဳပရာပ္တိတ်ဒြဟတ်ဇၞော်ကွေံကွေံရောၚ်။  (ဣဝွံ အဓိပ္ပါယ်ပိုည်တြဴပြကာရောၚ်။)



'''သွက်ဂွံပၠောပ်စိုတ်ပၟဝ်ဂုဏ်ကျာ်ဘဂဝါ'''
*ဘဂဝါ၊  ကျာ်တြဲအတုလ၊  ပတၠပိုည်တၞောတ်ပိုည်၊  မၞုံကဵုပိုည်သေသာတ်၊ ဂွံပိုၚ်လဝ်ဓါတ်စိုတ်။  (ပိုည်ဣဿရိယ) 

ပိုည်ဓဝ်လောကုတ္တိုရ်လေဝ်ဥဿုံ၊  ဆနွံဂွံလဝ်သီုဖအိုတ် (ပိုည်ဓမ္မ) ပိုည်အတိုၚ်ပၟိက်စိုတ်လေဝ် သီုဖအိုတ်ဂွံစိုန်သ္ကီု။  (ပိုန်ကာမ)

ဂွံလဝ်ပိုည်ကရီု၊  ညးဟီုထိုၚ်သးဂြုဂြု၊  နူဘုံဝွံကိုပ်၊  ဒဵုကဵုစိုပ်ဍုၚ်ဗြီု၊  သီုဗော်သွးလေဝ်လှဲလး၊  ပ္ဍဲဂၠးတိအိုတ်သမ္တး၊ ပ္ဍဲအကးပၠန်လေဝ်ဥဿုံ။  (ပိုည်ယသ)

ပိုည်နွံလွဳလေဝ်ဇၞော်၊  ပြာထော်လောန်သတိုတ်၊ မံက်အိုတ်အာဇၟာပ်ဘုံ။  (ပိုည်ပယတ္တ)

ပိုည်နွံကျာ်သြဳရုပ်၊ ချူလေဝ်ဟွံတုပ်၊ ချပ်လေဝ်ဟွံပိုၚ်၊  ဟွံမွဲကဵုပြိုၚ်၊ ပိုည်ဂမၠိုၚ်တြံ၊ တဴလောန်သတိုတ်၊ တဴလောန်အိုတ်အာတၞောတ်ဟေၚ်။  (ပိုည်သိရဳ)

သြ−  တၟေၚ်နူညးတၞဟ်,  တၟေဟ်တၟဟ်လောန်သတိုတ်,  တၟေၚ်လောန်အိုတ်အာတၞုၚ်,  သြ−  လှုၚ်လတူလှုၚ်,  ဒှ်ဒၟံၚ်တၞုၚ်လ္တူတၞောတ်,  သြ−  ဒှ်ဒၟံၚ်အထောတ်အဖျာ,  စက္ကဝါလေဝ်ဥဿုံ,  ဆနွံလေဝ်သီုဖအိုတ်,  သြ−  ဒှ်ဒၟံၚ်ညံၚ်ၝောံကိုတ်(ဋ)၊  အိုတ်မၞိဟ်ဒေဝတဴ,  ဗြမှဴလေဝ်ဥဿုံ,  ဆနွံသီုဖအိုတ်ဟေၚ်,   အိုဟ်− ဟွံကေၚ်ဒှ်ဒှ်တဴ,  သြ− မၞုံကဵုအသဝ်ပြာထော်,  ဇၞော်ကဵုတၚ်ဃဵု,  ဒဵုကဵုထိုၚ်သးဟွံအိုတ်ဏီကွေံရောၚ်သွံ။   (နဲအ္စာတၠမှာထေရ်စန္ဒောဘာသ ဘာဓါတ်ကျာ် ကွာန်ကၟာဝက်)  ။     ။

==ဗီုသ္ဂုတ်သွာန်သၠုၚ်ဒတဴကျာ်==
ဂလာန်စပ်ကဵုသ္ဂုတ်သွာန်သၠုၚ်(သမၠုၚ်)ဒတဴကျာ်ဂှ်  ညးမွဲကဵုမွဲ လညာတ်မွဲတၞဟ်ခြာတၟေၚ်အာညးသ္ကံ ဟွံတုပ်လးလးရ၊  လညာတ်ဟွံတုပ်,  လကေတ်ဟွံသၟဟ် ဒှ်ဒၟံၚ်ဝါဒတၞဟ်တၞဟ်သာ်တုဲ သွက်ဂွံဂိုၚ်သမ္တီဗွဲမဍာံပြ သ္ပကိုန်ဂစိုတ်ဂှ် ဝါဂါတ်ကွေံကွေံရောၚ် ဒးထေၚ်ကေတ်ရ၊  ပ္ဍဲပြကိုဟ်ကျာ်ပါဠိဗုဒ္ဓဝၚ်ဂှ်  “သောဠသဟတ္ထုဗ္ဗေဓ” စှ်တြဴ − ၁၆  ဟတ်မတွံလဝ်ရ၊ ပ္ဍဲအဋ္ဌကထာဂလိုၚ်တံဂှ် “'''အဋ္ဌာရသဟတ္ထုဗ္ဗေဓ'''”စှ်ဒ္စါံ−၁၈ ဟတ်မသ္ဂးလဝ်ရ၊ ပ္ဍဲဋဳကာသုတ်မှာဝါဂှ်  “'''ဒွါဒသဟတ္ထော'''”စှ်ၜါ−၁၂ ဟတ် မၞုံတဴရ၊ ဣဝွံ ပၟိက်အ္စာအပရေဝါဒမဟီုသ္ဂးလဝ်ပၠန်၊  ညးကေတ်စှ်ဒ္စါံ ၁၈ ဟတ်ဂှ် ဝါဒလဵုဂွံပစၟတ်ဂွံသ္ပတိုၚ် ဂွံဂိုၚ်သမ္တီဂှ်ရော ။


လကျာ်ဂလာမှာထေရ်မၞုံပ္ဍဲတ္ကံသိၚ်ဃဵုလ္ၚဵုလ္ၚဵုတံဂှ်  သွက် “ဟတ္ထသဒ္ဒါ” ဂိုၚ်ကေတ်အရထမတွံဂး  “မိဟ်” တုဲ စှ်ဒ္စါံ (၁၈−မိဟ်၊ မၞုံသၠုၚ်တြဴ−၆−ဟတ်)သ္ဂးလဝ်ရ၊ ဟတ္ထသဒ္ဒါတွံအရထထမိဟ်ဂှ် ဟွံမွဲပ္ဍဲအဘိဓာန်တုဲ ဝါဒမှာထေရ်တ္ကံသိၚ်ဃဵုဂှ် အ္စာလ္ၚဵု ပါဲကၠေံပၠန်ရ၊ ဟိုတ်ဂှ်သေၚ်ဟာ,  ထံက်ရံၚ်ကဵုဝါဒတၞဟ်တၞဟ်သာ်တုဲ −−−

၁။ ပ္ဍဲပါဠိကျာ်ဂှ် −  စှ်တြဴ (၁၆)ဟတ် ။

၂။ ပ္ဍဲအဋ္ဌကထာဂှ် − စှ်ဒ္စါံ (၁၈)ဟတ် ။

၃။ ပ္ဍဲဋဳကာဂှ် − စှ်ၜါ (၁၂)ဟတ် ။

၄။ ပ္ဍဲဝါဒမှာထေရ်တ္ကံသိဃဵုဂှ် − တြဴ (၆)ဟတ်မသၠုၚ်ရ။


ဟိုတ်နူဝါဒတၟေဟ်တၟဟ် တၞဟ်ခြာဒှ်အာတၞဟ်တၞဟ် သှ်ဟွံတုပ်မွဲတုဲ မၞိဟ်ခေတ်လၟုဟ်ဂမၠိုၚ် ဂွံဂိုၚ်သမ္တီပစၟတ်ဍာံဍာံပြပြဂှ် ဝါတ်ဂါတ်ဗွဲမလောန်ရ၊ ညးလ္ၚဵု,  အ္စာသၠပတ်လ္ၚဵု ဂွံဆဵုကေတ်ပ္ဍဲလိက်သ္ဂုတ်သွာန်သၠုၚ်ကျာ်စှ်ဒ္စါံ(၁၈)ဟတ်ဂှ် သၠုၚ်လောန်အာ ဟွံမွဲပၟိက်တုဲ ဟီုပ္တောံစွံလံၚ်ကျာ်ဂၠိုၚ်သာ်ဂၠိုၚ်ဗီု သ္ၚဳရံၚ်လိက် ဟွံမိက်ညှာဒညကဵုမုက်ကျာ်ရ၊ (ကျာ်တြဲပိုဲ− ယဝ်ရမၞုံသၠုၚ်စှ်ဒ္စါံဟတ်မ္ဂး−  မၞုံသၠုၚ်ၜိုတ်ကၟဳစိၚ်သ္ၚိဒှ်ရ၊ ရဲလံၚ်ပိဏ္ဍပါတ် ဒးပစဝ်တၞိန်တုဲ ဒးဂွာန်တိုန်လံၚ်ရ) သ္ဂးလဝ်သာ်ဝွံတုဲ ပါၚ်ၜက်သာတ်အာရ။


သၠုၚ်ကျာ်ပကတိဂှ် နကဵုဟတ်ကျာ်ပန်ဟတ်၊ နကဵုဟတ်ပိုဲမၞိဟ် ဒှ်ဒ္စါံဟတ်ဟီုဂး သ္ပပြာကတ်ဒၟံၚ်တုဲ ညးတီအဲတီရ၊ အ္စာတၠမည်ပိုဲလေဝ် ကေတ်စှ်ဒ္စါံဟတ်သၟးရောၚ် ဂၠိုၚ်ဂွံဂိုၚ်သမ္တီလဝ်ရောၚ်၊ ဟိုတ်ဂှ်ရ− ပ္ဍဲအရာစပ်ကဵုဒးဟီုဒးဂး သ္ဂုတ်သွာတ်သၠုၚ်ဒတဴကျာ်ဂှ် ဂၠာဲသၟာန်စံၜတ်ရံၚ်အ္စာသၠပတ် ထိုၚ်သးဂုဏ်ကျာ် ထိုၚ်သးဣဒ္ဓိအာနုဘဴကျာ်တံဂှ်တုဲ ပ္ဍဲလိက်အုပ်ဗၟာ မၞုံယၟု “ရတနာဂုဏ်ရည်” လေဝ် မၠာ်သ္ၚဳဗှ်ရံၚ်အိုတ်ညိ။

==ဗီုဂွံသ္ပအာရီုကဵုဂုဏ်ကျာ်ဒ္စိတ်ဗွဲခမၞောန်==
ဨဝံနဝဟိဂုဏေဟိ၊  လောကမှိကိတ္တိဗျာပိတံ။

အတုလံဓမ္မရာဇာနံ၊  စန္ဒာမိတဳဟိသာဒရံ။


ဨဝံနဝဟိဂုဏေဟိ၊  န−  ကဵုဂုဏ်ဂမၠိုၚ် ဒ္စိတ်,  မၞုံလ္အိတ်ဘဂဝါ၊  မၞုံတံအရာဟံဝွံ။  လောကမှိ၊ ပ္ဍဲ−ဘုံပိထပ်,  ပညပ်တွံလဝ်,  စိုပ်သၟတ်နရက်,  ဘဂဂ်ဘုံလ္တူ။  ကိတ္တိဗျာပိတံ၊  တၠဳ−ဂှ် ဒဗရုအံသဝ်,  တမ္ညဝ်ဒိုဟ်စှ်, ဒယှ်တှ်အိုတ်အး၊ ဗျာပ်တြးကၠောံအာ,  အလုံစက္ကဝါမွဲ။   အတုလံ၊  တၠဳ−ဂှ် ဒဟွံမွဲကဵုပြိုၚ်ပကာန်,  ဋ္ဌာန်လဵုဟွံသှ်ေ, သၟေဟ်ညိဟွံမွဲ၊  ဇၞော်ဗွဲဂုဏ်သဳလသမာဓိပညာ။  ဓမ္မရာဇာနံ၊  န်−  ကျာ်တြဲသၟိၚ်ဓဝ်,  အံသဝ်ဟွံအိုတ်,  ၝောံကိုဋ်(တ်)ညးဘုံပိ။  တဳဟိ၊ န−  ကဵုဒွါရဂမၠိုၚ်ပိ,  ပဳတိမိပ်စိုတ်,  အိုတ်ကဵုအဝဲ,  ပၚ်တဲသီုၜါ,  ကာယလေဝ်ချဳ,  ဝါစဳလေဝ်ပံက်,  စိုတ်ဟွံဍံက်စောန်,  ကၠောန်ဟွံလၞုဟ်ဒကုဲ။    သာဒရံ၊ ၚ်−  မၞုံကဵုပွမရှ်ေသှ်ေရဴဂဴဂှ်ဒှ်တုဲ။   ဝန္ဒာမိ၊ ပ္ဍံ−   လ္ၚောဝ်ရှ်ေသှ်ေ,  ဖျေံက္ဍိုပ်သ္ၚဳမၠာ်,  ရုပ်ကျာ်လေဝ်လျုၚ်,  ဖျုၚ်စိုတ်လေဝ်မြဟ်,  ဗှ်ဂုဏ်ထိုၚ်သး,  ထ္ၜးဂုဏ်စိုပ်သၚ်,  ပၚ်ခၠံသၟိပ်တဲ, အဝဲမဂေါဝ်ကျေဝ်,  အောပ်မာဇံသဝ်ရလေဝ်အဴ ။


'''သွက်ဂွံတီအဓိပ္ပါယ်''' ။     ။ ဂလာန်မပ္တံပ္ဍဲဘုံပိထပ်မ္ဂးဂှ် − ကာမဘုံ,  ရူပဘုံ,  အရူပဘုံ၊  ကာမဘုံဂှ် သွဝ်တြဴ, မၞိဟ်မွဲဘုံ,  အပါယ်ပန်ဘုံရ၊  ရူပဘုံဂှ် ဘုံဗြီုမၞုံကဵုရုပ်စှ်တြဴဘုံရ၊ အရူပဘုံဂှ် ဘုံဗြီုမၞုံကဵုနာံပန်ဘုံရ၊ ပံၚ်ပကောံဖအိုတ် ဂွံပိစှော်မွဲ(၃၁)ဘုံရ၊  ဘဝဂ်ဘုံလ္တူမ္ဂးဂှ် − ဘုံဗြီု  “နေဝသညာနာသညာယတန” အရူပပန်ဘုံ − ဘုံကၞောတ်ဘဝကော်ခဴစ “ဘဝဂ်” မ္ဂးယၟုရ၊  ဂုဏ်သဳလသမာဓိပညာကျာ်ဂှ် ဒယှ်တှ်တမ္ညဝ်သၟဝ်တေံစိုပ်နရက် လ္တူတေံစိုပ်ဘဝဂ်ရ။


ဂုဏ်တံဂှ် ဇၞော်ပြဲသၠဲလးလ္တူနူညးတၞဟ်တုဲ ဟွံမွဲကဵုပြိုၚ်ပကာန် ဋ္ဌာန်လဵုဟွံသှ်ေရ၊ ပူဂဵုလဵုမွဲလေဝ် ဟွံဂံၚ်ပြိုၚ်ပကာန်ရောၚ်၊ ဟိုတ်ဂှ်ရ−  ပ္ဍဲလက်ထက်ကျာ်သဗ္ဗညုဂှ် ရဲတဳမိစ္ဆာဒိဋ္ဌိဂမၠိုၚ် ပြိုၚ်ပကာန်ကဵုကျာ် မိက်ဂွံထ္ၜးအစောန်ကဵုကျာ်အိုတ်ရ၊ ကာလလုပ်ဝိုၚ်ပြိုၚ်ပကာန် ဟွံဂံၚ်ဂၠာဲဂၠံၚ်ဒမြိပ် ဂြိပ်ပြးဒကးအိုတ်ရ၊ ပူဂဵုလဵုမွဲ ဂွံတုပ်သၟဟ်ကဵုဂုဏ်သဳလသမာဓိပညာပ္ဍဲသန္ထာန်ဇကုကျာ် ဟွံမွဲသက်သက်ရ။


ပူဂဵုကၠုၚ်ပြိုၚ်ပကာန်တံဂှ် ဒှ်ညံၚ်ရဴစၟလဳလိၚ် − စၟလော်လိၚ်ကဵုသၟိၚ်ဂိတုကီုရ။  (လျးစၟဠဠိၚ်ကဵုလျးသၟိၚ်ဂိတု)ဂှ် ဗီုလဵုဂွံပြိုၚ်ပကာန်ညးသ္ကံရော,  ဂကူတအမိစ္ဆာဒိဋ္ဌိ မဒှ်ကွေတ်မ္ၚးသာသနာတံဂှ် ၜိုန်ရမိက်ဂွံပြိုၚ်ပကာန်ကဵုကျာ်ကီုလေဝ် ဒးဒှ်အာသၟးသၟးတုဲ ကလိဂွံမုက်ဂွ,  ဂွံဒစိုၚ်ၚုက်ယာမုက်ဟွံမာန်အိုတ်ရောၚ်။


ၝောံကိုဋ်ညးဘုံပိမ္ဂးဂှ် − သၟိၚ်ဨကရာဇ်ဂၞကျာ်ဂမၠိုၚ် မသၠိုက်လဝ်ပ္ဍဲက္ဍိုပ်ဂှ် “ၝောံကိုဋ်” ညးမကော်ခဴစရ၊ ထဝ်ဂတှ်ေ− ဂၠးထဝ်စဳလဝ်ရတ်မတ်နာနာသာ်တုဲ ပူလဝ်ပ္ဍဲကၞေၚ် (ကဝးစုတ်ပ္ဍဲကၞေၚ် ဂေတ်ကၠောံ)ဂှ် “ဗြကၞေၚ်” မ္ဂးယၟုရ၊ ကျာ်တြဲပိုဂှ် မစိုန်ဒှ်တဴ ၝောံကိုဋ်ဗြကၞေၚ်ညးဘုံပိ ထေက်ကဵုစွံပ္တန်လဝ်ပ္ဍဲကၞိပ်,  သၠိုက်လဝ်ပ္ဍဲက္ဍိုပ်သတ္တံ မဒှ်အရာဒတန်ဒၞာဲဝါဲသ္ပရှ်ေသှ်ေရဴဂဴအဲပရဲတုဲ မစိုန်ဒှ်တဴသၟိၚ်ဓဝ်ဇၞော်မွဲရ၊ သၟိၚ်ဓဝ်ဇၞော်ဂှ် မတုပ်သၟဟ်ကဵုၝောံကိုဋ်ဗြကၞေၚ် တၟေၚ်ထဝ်သြန်ရတ်ပေၚ်က္ဍတ်ဒၟံၚ်ရောၚ်၊ ဟိုတ်ဂှ်ရ−  ၝောံကိုဋ်ဗြကၞေၚ်မ္ဂးဂှ် ဒှ်အရာအပေါတ်ကြိယာပြဲပြဲ တဲသၠုၚ်သၠုၚ် ဒုၚ်ပ္တိုန်ပ္ဍဲလ္တူကၞိပ်တုဲ သၠိုက်စုတ်လဝ်အိုတ်ရောၚ်။


ကာယလေဝ်ချဳ,  ဝါစဳလေဝ်ပံက်,  စိုတ်ဟွံဍံက်စောန်မ္ဂးဂှ်− ကာယဝိညတ်မဒှ်ဟိုတ်ပွမလ္ၚောဝ်,  ချဳကသဳကာယပွမပၚ်ခၠံသၟိပ်တဲနကဵုကာယဇကုဂျ်  “ကာယဒွါရ” မ္ဂးယၟုရ၊ ဝစဳဝိညတ်မဒှ်ဟိုတ်ပွမလ္ၚောဝ်ဖ္ဍေါတ်ဂုဏ်ကျာ် နဗပါ်ပါၚ်− နကဵုရမျှာၚ်ပံက်ပါၚ်ချဳကသဳဂှ် “ဝစဳဒွါရ” မ္ဂးယၟုရ၊ ညံၚ်ရဴဇၞော်ပၟဝ်ဓဝ်ဘာဝနာကီု သီုကဵုကာယပါၚ် ဟွံပါ,  ကုသဵုဇဴစိုတ် မသ္ပအာရီုကဵုဂုဏ်ကျာ်ဂှ်  “မနောဒွါရ” မ္ဂးယၟုရ။


မနောဒွါရဂှ်လေဝ် ညိညဟွံဍံက်စောန်ကၠိခ္ဍက်သ္အးဇ္ၚး ဗုလျုၚ်ဇြုၚ်ကေဝ်ၜတ်တကတ်ဗွဲမလောန်တုဲ ကုသဵုစိုတ်သက်သက်ဟေၚ် ကတဵုဒှ်ပ္ဍဲသန္ထာန်ပူဂဵုဂှ်ရောၚ်၊ ဟိုတ်ဂှ်ရ− ဗီုရုပ်ကျာ်တြဲမၞုံပြာကတ်ဃောထတ်ဒၟံၚ်နကဵုခန္ဓကာယတေံ ဍိုက်ပေၚ်ကဵုကဵုဂကောံဂုဏ် မဂပ်ဝ်ထီုဗးဂလိုၚ်လဝ်ဂှ် လျုၚ်ဏာပ္ဍဲစိုတ် ဖျုၚ်ဏာပ္ဍဲစိုတ်ညိ၊ ပါဲနူဂှ် သီုကဵုမဟီုထ္ၜးထိုၚ်သးဂုဏ် နကဵုပါၚ်လပုဟ်တဲစှ် သၟဟ်ညံၚ်ရဴပၞာၚ် ပၚ်ခၠံသၟိပ်တဲ နကဵုအဝဲကာယ မဂေါဝ်ကျေဝ် အောပ်မာဇံသဝ်တုဲ လ္ၚောဝ်ဒၟံၚ်ဗွဲမရှ်ေသှ်ေရဴဂဴရောၚ်။

==ဂုဏ်ဖဵုဂွံပၟဝ်ဂုဏ်ကျာ်ဗဒ္ဓါနုဿတိကမ္မဋ္ဌာန်==
ပ္ဍဲအရာဇၞော်ပၟဝ်ဓဝ်ဘာဝနာဗုဒ္ဓါနူဿတိကမ္မဋ္ဌာန် မွဲဟာန်ကေုာံ ပွမသ္ပအာရီုကဵုဂုဏ်ကျာ်ဂမၠိုၚ်တံဂှ် ကၠာဟွံဂွံသမာဓိ,  စိုတ်ဟွံတန်ကြန်ဏီ ဟီုဍေံရ၊  ယဝ်ရသ္ပဒၟံၚ်အာရီုပ္ဍဲဂုဏ်မွဲဓဝ် ဂၠိုၚ်ဂၠိုၚ်ကဵုဝါ  ထပ်ကဵုထပ်မ္ဂး −  ၜိုန်ရစိုတ်ဇကု မိပ်ဇြိပ်လဟိၚ်လဟာဲဂလိုၚ်လဵုကီုလေဝ် ညံၚ်ရဴမၞိဟ်ဟွံမိက်ရံၚ်သ္ၚဳကၠံပ္ကဴဥဒျာန် မက္ဍန်ဂြက်ဍောတ်သွတ်လံလံလလကီုရ။


အခါကာလညာတ်ဒးကၠံပ္ကဴဥဒျာန်ဇၞော်ဇၞော်သၠဲသၠဲတံဂှ် ညံၚ်ရဴဗဵုဝေၚ်ဟွံဖဲဟွံဟဲပ္ဍဲစိုတ်ကီုရဒှ်တုဲ ကၠံပ္ကဴဥဒျာန်သၟတ်ဂှ် စိုတ်ဟွံလုပ်စကွေံကွေံကြာန်ကြာန်ဏီရ၊  တုပ်တဴညံၚ်ရဴသာ်ဂှ်ကီု  ယဝ်ရမိပ်ဇြိပ်ဟလိၚ်ဒၟံၚ်ပ္ဍဲဂုဏ်ကျာ်မွဲဓဝ်မ္ဂး −  ဟွံမိပ်ကွေံကွေံ− စိုတ်ဟွံမြဟ်မြဴ ဟွံမှောဝ်ဇဴကွေံကွေံတုဲ စိုတ်ကလှ်လဖှ်ပြးဆာဲ လာဲလီုအာမာန်ရ။


ပ္ဍဲဂုဏ်ကျာ်ဒ္စိတ်ဂှ်− မွဲတုဲမွဲပၠန် − ဂတးဂတုန်ဗ္ဂေတ်ဏာနၚ်တုဲ ယဝ်ရဂွံသ္ပအာရီုမာန်− ဂွံပၟတ်မာန်မ္ဂး−  ညံၚ်ရဴဂွံမိပ်လဟိၚ်ပ္ဍဲကၠံပ္ကဴဥဒျာန်ဇၞော်ဇၞော်သၠဲသၠဲ ဟွံဖဲကဵုစိုတ်,  စိုတ်ဟွံဟဲလောဲလောဲကီု၊  မိက်ဂွံမိပ်လဟိၚ်ဒၟံၚ် ဂၠိုၚ်ဂၠိုၚ်ကဵုဝါတုဲ စိုတ်ဓါတ်မၞိဟ်သ္ပအာရီုကဵုဂုဏ်ကျာ်ဂမၠိုၚ်တံဂှ်လေဝ် လျုၚ်သ္ဍိုက်မှောဝ်ဇဴမြဟ်မြဴတိုန် ဟဂွံသ္ဂုတ်ခြာရ၊ လံကဵုလံ ပ္ဍဲဂုဏ်ကျာ်မွဲမွဲဂှ်လေဝ် စိုတ်သမာဓိတန်ကြန်တေဝ်ကြေဝ်ညိၚ်ၜတ်ကၠုၚ်ရ။


ပူဂဵုဂွံဇၞော်ပၟဝ်ဂုဏ်ကျာ်မွဲဓဝ်ကဵုဂုဏ်ကျာ်ဖအိုတ်ဂှ် စိုတ်တန်ကြန်အာရီုစိန်ဝုန်ဟွံတုပ်ညးသ္ကံရ၊ ပူဂဵုဇၞော်ပၟဝ်ဂုဏ်ကျာ်ဖအိုတ်မာန်ဂှ် စိုတ်တန်ကြန်ခိုဟ်အာရီုဗိုန်ဗတ်ဇြဟတ်သမာဓိဇၞော်လောန်တုဲ ပ္ဍဲစိုတ်ဇကုတေံဂှ် ညံၚ်ရဴရုပ်ကျာ်ဂမျိုၚ်ကီု တၟးပြာကတ်ညာတ်ကေတ်မာန်ရ၊  (ညာတ်နကဵုမနောဒွါရဝဳထိစိုတ်နဲအဘိဓဝ်ရ)  ပူဂဵုဇၞော်ပၟဝ်ဆၜိုတ်ဂုဏ်ကျာ်မွဲဓဝ်ဂှ် စိုတ်ချဳကသဳကလှ်လဖှ်ပြးဆာဲအာဂွံရ၊ ကလိဂွံစိုတ်သမာဓိဍောတ်သွတ်ညိရ။


ဆဂးဂှ်  “ဂုဏ်ကျာ်ဒ္စိတ် လ္အိတ်ပၟဝ်ဟွံမာန်လဝ်ကဵုဒှ်ကၠာရ−  ဆၜိုတ်ဂုဏ်ကျာ်အရဟံမွဲဓဝ် ဂွံပၟဝ်အာပိုၚ်ခြာဂုန်ဖဵုတွဵုဒၞက်ဟွံမာန်ဏီ”ဂှ် ဒှ်ဖဵုဂွံပၟဝ်ဂုဏ်ကျာ်ဝွံရောၚ်၊ ဟိုတ်ဂှ်ရ− အတိုၚ်နဲဝွံ ဂုဏ်ကျာ်မွဲလေဝ်ကဵုဒှ်,  ဖအိုတ်လေဝ်ကဵုဒှ်,  ကောန်ဂကူရာမညတံ−  ယဝခါရနွံပၟိက်သၟိက်ဂွံပၟဝ်သ္ပအာရီုမ္ဂး ဗွဲကိုပ်ကၠာ ဒးဖျေံလဝ်ဗွိုၚ်ဒပ်ထ္ၜိုၚ်ကၟာၚ်ကၠေတ်ကၠေတ်ရ။  (သဳလလေဝ် ဒးဒ္ဂိုန်,  မေတ္တာလေဝ်ဒးဖျေံရ) ။


ဒပ်ထ္ၜိုၚ်ကၟာၚ်ဂှ်  ဒးဒ္ဂိုန်ဂိုၚ်ကေတ်သဳမသုန်,  သဳဒ္စါံ,  သဳဒ္စိတ်, သဳစှ် မမိက်ကဵုမွဲမွဲ ဒးသ္ပဗွဲကိုပ်ကၠာတုဲ မၚ်မွဲလဝ်ဗိုန်ဗိုန်ဗတ်ဗတ်အိုတ်ညိ၊ တုဲပၠန်− ပ္ဍဋ္ဌာန်လ္ၚုသ္ၚိတ်ဇြဒၞာဲဟွံဂဗမၞိဟ်အာကၠုၚ်ဂှ် ကဵုဂွံဒှ်ညိ၊  ဆဂးဂှ်−  ယဝ်ခါရဒှ်မၞိဟ်ဗြဴဗြဴမ္ဂး  သ္ကံလ္ၚောဝ်ဂွံပ္တေဟ်ဖျေံစိုတ်ဟွံမွဲ,  ဟွံပါအာတုဲ ဒၞာဲဋ္ဌာန်လ္ၚုမပ္တံဗဒါဲကျာ်စေတဳ, ကျာ်ပဋိမာရုပ်,  ဇရေၚ်တံဆု,  ဂိုဟ်လိုဏ်,  ဒဵုထီု,  ဘာဂြိုပ်ဒၞာဲဗဒိုပ်ဂၠိုၚ်ဝွံ ဟွံထေက်ကဵုဒၟံၚ်သ္ပအာရီုဟွံကြိုက်,  ပၟဝ်စဟွံအပ်ဟွံဂပ်ဝ်ရ။


“ကံမၚ်မွဲပိုန်ဟာန် − ညာန်မၚ်မွဲအာယုက်” ညးကလုက်ဗြုထ္ၜးလဝ်တုဲ ညာန်မွဲဂှ် ဒၞာဲအရာအိုတ်သီု ဒှ်ဇၞော်က္ဍိုပ်သ္ကိုပ်ရ၊ ဗ္တံလေဝ်ကဵုဒှ် တတ္ၚဲလေဝ်ကဵုဒှ် ဒးပ္တေဟ်ဂမြၚ်ညာန်ရ၊ ပ္ဍဲအရာစပ်ကဵုပၟဝ်ကမ္မဋ္ဌာန်ဝွံလေဝ် ဒးစကာဍာ်သ္ဍိုဟ်ဒးပဇၞော်ကဵုညာန်ရ၊ ၜိုန်ရဟီုလဝ်ညာဏ်ကီုလေဝ် ဝဳရိယဒးပါကီုရောၚ်၊ ဟိုတ်ဂှ်ရ−  ဒၞာဲဋ္ဌာန်မဒးရးဗၠးဒုဟ်ဗၠးဘဲရုဲစှ်ကေတ်ဋ္ဌာန်ပရဲတုဲ ညံၚ်စိုတ်ပူဂဵုလွဳပရာဓဝ်ပၟဝ်စဍာံဍာံ ဂွံကတဵုဒှ်ဂှ်လေဝ် ဒးသှ်ပ္တဴလဝ်စိုတ်,  ဒးကၟောန်လဝ်စိုတ်ဇကုရ၊ ဆဂှ်ဟွံသေၚ်ဏီ ညံၚ်ရဴဇကျာ်တြဲ ဂွံကၠုၚ်တၟးပြာကတ်ပ္ဍဲဂတုမုက်ဇကုမာန် ဂွံညာတ်ကေတ်နကဵုစိုတ်မာန်ဂှ်လေဝ် အတိုၚ်လၟေၚ်သၟဝ်ဝွံ ပၠောပ်စိုတ်သ္ပအာရီုအိုတ်ညိ။


၁။   '''ဂုဏ်ဗုဒ္ဓ''' − ကျာ်တြဲပိုဲဂှ် ပ္ဍဲအခါကာလဂဗဆဵုဂွံဗဵုလ္ၚောဝ်ကျာ်တြဲဒဳပၚ်ကိုရ်(ဒဳပၚ်ကဵု) ဃောဘဝဣသိသုမေဓဗောဓိသတ်တေံဂှ် နကဵုပၟိက်ဆန္ဒ မိက်ဂွံဟံၚ်ပြာ်သတ် ထတ်သ္ကာတ်ကြံၚ်မ္ၚိုဟ်ဗွဲမလောန်တုဲ “ဗုဒ္ဓေါ − ပ္ဍဲကာလသ္ဂောံတီကေတ် (ဓဝ်သစ္စပန်)မ္ဂး−  ဗောဇေယျံ − သတ္တံလေဝ် သကဵုတီရောၚ်” ရဴသာ်ဝွံ သ္ပလဝ်အဓိဋ္ဌာန် ပၠောပ်လဝ်စိုတ်ရ။


၂။   '''ဂုဏ်သုဂတ''' − အတိုၚ်မသ္ပလဝ်အဓိဋ္ဌာန်ဂှ် သၠးပွးကၠေံဂြပ်ရတ်ပိုန်ဟာန် ဗွဲမဂၠိုၚ်ဂၠၚ်,  သၠးကၠေံလမျီုဟွံမွဲကဵုလၟိဟ်ဂၞန်,  ဂိုတ်ကၟောန်လဝ်ဓဝ်သတိဇၞော်ကဵုဇြဟတ်တုဲ ညံၚ်ကွေတ်ဟဂွံပၠန်ဂတးမှာရာယောၚ်ယာအာဂှ်လေဝ် ဝေၚ်ပါဲစ္ဍးကၠေံနကဵုလညာတ်ညာဏ်ဇကုဇကုရ၊ ဝေၚ်ပါဲသၟးဟွံသေၚ်ဏီ သီုကဵုဗပေၚ်ကၠုၚ်ပါရမဳဂမၠိုၚ် ဂၠိုၚ်ဂၠိုၚ်ဂၠၚ်ဂၠၚ်လေဝ်ဗပေၚ်ထပ်ကဵုထပ်၊ ကၠုၚ်တပ်တးခိုဟ်ကွေံ,  ကၠုၚ်ဒးရးဗွဲမလောန်ရ။


၃။   '''ဂုဏ်ဝိဇ္ဇာစရဏသမ္ပန္န''' −  ဍိုက်ပေၚ်ကၠုၚ်ပါရမဳသာ်ဂှ်တုဲ ပ္ဍဲဘဝကတဵုဒှ်ကျာ်ဂှ်လေဝ် ဍိုက်ပေၚ်ကေုာံဒ္ဂေတ် − စရဏ − စှ်သုန်(၁၅)ပြကာ မၞုံတံပွမမၚ်မွဲလဝ်သဳလ,  ပွမမၚ်မွဲလဝ်ဣန္ဒြိ − ဣိန်ရဳမပ္တံမတ်ကတောဝ်ရ၊  ဃောဂွံမံၚ်လ္တူပလ္လၚ်ပၞၚ်ရတ်မပြဲ သၟဝ်ဇြဲဗောဓိကၠာဟွံဒှ်ကျာ်က္ဍၚ်  ပ္ဍဲဂိတုပသာ်ပေၚ် တ္ၚဲဗုဒ္ဓဝါ ပယာံတ္ၚဲပၠိုတ်ဂှ် ကလိဂွံ “ပုဗ္ဗေနိဝါသာနူဿတိညာဏ်” မဗှ်ဗၞုဟ်တီညာတ်ကေတ်ဘဝကိုပ်ကၠာတေံမာန်ကီု။


ပ္ဍဲပယာံသ္ဂါတ္ၚဲဂှ် ကလိဂွံ “ဒိဗ္ဗစက္ခုညာဏ်” မတုပ်ကေုာံမတ်ဒေဝတဴ မညာတ်ကေတ်သတ်အလုံမွဲဂၠးတိစက္ကဝါမာန်ကီု။  (မညာတ်ကေတ်ဒဒိုက်သတ်ပေၚ်က္ဍတ်ဒၟံၚ် အလုံမွဲစက္ကဝါမာန်ကီု)၊  ပ္ဍဲပယာံယးတၟးဂှ် ကလိဂွံ “အာသဝက္ခယညာဏ် − အရဟတ္တမဂ္ဂညာဏ်” ညာဏ်မလေပ်သ္ကုတ်ဗပိုတ်, ဖအိုတ်,  သကှ်ဇတ် − လဇတ်ထောံလၟက်လၟုဲကိလေသပ္ဍဲသန္ထာန်ဇကုမာန်ကီုဂှ်  ညာဏ်ဇၞော်ဂမၠိုၚ်မွဲအဆံၚ်ကဵုမွဲအဆံၚ် ကတဵုဒှ်မံက်ဂတဝ်တိုန်အိုတ်ရ။


၄။   '''ဂုဏ်အရဟံ''' − ဟိုတ်နူဍိုက်ပေၚ်တဴကေုာံညာဏ်ဂမၠိုၚ်တံဂှ်ရ− စိုတ်ဓါတ်ကျာ်တြဲဗုၜတ်လျုၚ်ဇြုၚ်ကေဝ်ယးတၟး,  သ္အးဇ္ၚးနူလၟက်ကမၠိကိလေသတုဲ ဗုၜတ်ဒၟံၚ်ညံၚ်ရဴတောဝ်ချဵုကီုရ။


၅။   '''ဂုဏ်သမ္မာသမ္ဗုဒ္ဓ''' − ပ္ဍဲစိုတ်ဓါတ်ကျာ်တြဲသ္အးဇ္ၚးဇြုၚ်ဂွုဗုၜတ်ဒၟံၚ်ညံၚ်သာ်သြန်ဗီုဂှ်ဂှ် ညာဏ်ဇၞော်ကတဵုဒှ်မံက်တိုန် ဟဂွံသ္ဂုတ်ခြာတုြ အရာမတီကေတ်အိုတ်သီုညိကီုဟွံသၟေဟ်သှ်ေဇးဟွံမွဲတုြ တီကေတ်လောဲလောဲတီကေတ်အလုံဖအိုတ်မာန်ရ။


၆။   '''ဂုဏ်လောကဝိဒူ''' − ညာဏ်မဇၞော်မပြဲသၠဲလးမြဴသာ်ဝွံ နွံဒၟံၚ်ပ္ဍဲတၞောဝ်သန္ထာန်စိုတ်တုဲ ဟိုတ်နူလဒပ်သတၚ်ဒၟံၚ်ဟွံပိုတ်သ္ဂုတ်ဂှ်ရ− ကျာ်တြဲတၠဂမြၚ်ဂြၚ်တီညာတ်ကေတ်ဓဝ်ရုပ်နာံသၚ်္ခါရလောက,  ကေုာံ သတ်အနန္တကဵုဂၠးတိလိုက်ဏံမာန်ရ။


၇။   '''ဂုဏ်အနုတ္တရောပုရိသဒမ္မသာရထိ''' − ပၟိက်ဆန္ဒသတ္တလိုက်အလုံအိုတ်သီုဂှ် ကေဝ်ၜတ်ပါ်ပါဲ ဒကဵုလၟာဲရံၚ်ဣန္ဒြိမပ္တံ  “သဒ္ဓါ − ပညာ ” ကြံၚ်ၜတ်မာန် − သ္ပမာန်တုဲ ညံၚ်ဂွံစှ်ေ,  ဒးကဵုပၟိက်သတ္တံဂှ်လေဝ် ဟီုတွံဝေတ်ဗ္တောန်စၞောန်ထ္ၜးကဵုဂၠံၚ်တြဴမာန်ရ။


၈။   '''ဂုဏ်သတ္ထာဒေဝမနုဿနံ''' − ဗီုကျာ်တြဲဟီုတွံဝေတ်ဗ္တောန် စၞောန်ထ္ၜးကဵုဂၠံၚ်တြဴညံၚ်ဂွံဒးကဵုပၟိက်ဂၞပ်ဇကုမာန်ဂှ် ဟွံရုဲပ္တိုန်အ္စာ,  ယဝ်ရသဒှ်အာမ္ဂး − ပူဂဵုလဵုမွဲ ဂွံရုဲပ္တိုန်အ္စာ, သ္ပအ္စာဂှ်ရော,  ကျာ်တြဲမွဲဟေၚ် မဒှ်အ္စာဇကုဇကုဗွဲစၟတ်ပၠန်ရ။


၉။   '''ဂုဏ်ဘဂဝါ''' − ဟီုတွံကဵုဒ္ဂေတ်ဝေတ်ဗ္တောန်လဝ်သတ္တံ မွဲဟာန်ကေုာံ မၞိဟ်ဒေဝတဴဗြမှဴအိန်ဗြီုကဵုဂီုကၠီုဒၟံၚ်ပ္ဍဲဒ္ဂေတ်ပဋိပတ် မဖှ်သာ်ဝွံတုဲ မဒှ်အ္စာသဝ်မဍိုန်ဍောန်ယေန်သၞာၚ်တံဂှ်ရ၊ ဗီုပိုန်ဣဒ္ဓိအာနုဘဴစရာဲကျာ်သြဳ ကျာ်တြဲမဇၞော်လောန်ဂှ်လေဝ် သ္ပအာရီုအိုတ်အာဟွံမာန်ရောၚ်သွံ။


အာရီုကျာ်ပြာကတ်ဒှ်ဇြဟတ်ကုသဵု။          ။ သ္ဂောံပြာပ်သဳကၠဳခစကျာ်, ပ္တေဟ်လျုၚ်ဇြုၚ်သ္ဍိုက်ကျာ်, ဂွံသ္ပရှ်ေသှ်ေရဴဂဴလဝ်ကျာ် မတၟေၚ်တၟဟ်သာ်ဂှ်ဂှ် ကုသဵုကံပိုဲကၠာကၠာတေံ ခိုဟ်ဗွဲမလောန်ရ၊ ဂွံဗှ်ဗၞုဟ်ဒၟံၚ်ဂုဏ်ကျာ်,  ဂွံသ္ပအာရီုကဵုဂုဏ်ကျာ်ဂှ် ဒှ်တသိုက်စိုတ်ဗွဲမလောန်ရ၊ ရန်တၟံကဵုကျာ်,  ဖျုၚ်လဝ်စိုတ်ကဵုကျာ်တုဲ ဂွံကဵုဒါန်သ္ပပူဇဴမပ္တံပုၚ်ကွာၚ် ပၞာၚ်ဓုပ်သ္ဍဴ ပ္ကဴသြဴမြမောဝ်ဂှ်လေဝ်  မၞုံကဵုစရာဲကျာ်သြဳဟွံအောန် ဒှ်ကလောန်ပါရမဳပြဲပြဲတဲသၠုၚ်သၠုၚ်ရ။  (မူလညးချူစ−ပ္ကဴသဴ)


ဂွံသ္ပအာရီုကဵုဂုဏ်ကျာ်,  ဗှ်ဗၞုဟ်ဗ္စာရဏာပၟဝ်ဂုဏ်ကျာ်ဂှ် စာ်စ္ဍးအာနူလၟက်ကမၠိကိလေသပ္ဍဲသန္ထာန်ဇကုမာန်တုဲ ဟိုတ်နူကုသဵုစိုတ်ကတဵုဒှ်ဗွဲမဂၠိုၚ်ဂၠၚ်ဂှ်ရ−  ယဝ်ရသ္ဂောံပအာရီုပၠောပ်စိုတ်ထပ်ကဵုထပ်မ္ဂး − ကိလေသအောန်လ္တူအောန် ညန်ကဵုကြပ်အိုတ်ရ၊ ကိလေသဇၞော်မံၚ်ဂှ် ဍောတ်စှ်ေမွဲခဏဘာ်အံၚ်,  ကိလေသတီုမံၚ်ဂှ် ကြဳစှ်ေမွဲခဏဘာ်အံၚ် ဂွံဒၟံၚ်တသိုက်စိုတ်လၟိုန်ရ။


ညးမဒၟံၚ်ပ္ဍဲသ္ၚိဋ္ဌာန်ဂမၠိုၚ်၊  ဂလိုၚ်လဵုအခေါၚ်သၠးၜးဟွံမွဲကီုလေဝ် ကာလကလောန်သောၚ်ၜးသၠးမံၚ်ညိညဗၞတ်ဂွံအခိၚ်မာန်ဂှ် ဒးဂစာန်ပၟဝ်စဂုဏ်ကျာ်ရ၊ ဗွဲကိုပ်ကၠာ ၜးသၠာဲထောံကယျိုၚ်ကယျဝ်ကဵုဒးရးတုဲ ပ္ဍဲဂတမုက်ကျာ်လေဝ်ကဵုဒှ် ပ္ဍဲဒၞာဲသတိက်သ္ၚိတ်ဇြလေဝ်ကဵုဒှ်၊   ဗွဲမဂဇံတက်ထွာဲ နကဵုဂဇံဒက်ထွာဲဟေၚ် သ္ပအာရီုဂုဏ်ကျာ် −  ပၟဝ်ဂုဏ်ကျာ်ထပ်ကဵုထပ်ညိ။   သွက်ညးဗြဴဗြဴဂှ် အေံဒေံတုဲ ဂဇံညိ။


ကလောန်ကၟိတ်ဂၠိုၚ် ဟွံဂွံအခိၚ်ကွေံကွေံလေဝ် စိုတ်ဇကုကဵုဂွံစောဲဒၟံၚ်ပ္ဍဲဂုဏ်ကျာ်မွဲမွဲညိ၊ ဟီုဍေံရ− ဃောမပ္တံအာကၠုၚ်စသုၚ်မံၚ်စံၚ်ဍုန်တိုပ် ကၠောန်ကမၠောန်ဇၞော်ဍောတ်တံဂှ်၊  ယဝ်ခါရဂွံသ္ပမံၚ်အာရီုဗှ်ဗၞုဟ်မံၚ်ဂုဏ်ကျာ် ပ္ဍဲစိုတ်ဇကုမ္ဂး − ကလိဂွံဂုဏ်ဖဵုလိုက်ပလိုက်ၜါပြကာမာန်ရောၚ်။  ဟိုတ်ဂှ်ရ−  အဟိန်ကၠောန်မံၚ်ကလောန်မမိက်ကဵုမွဲမွဲဂှ် ဂွံဗှ်ဗၞုဟ်မံၚ်ဂုဏ်ကျာ်− အရဟံ ဒှ်တံတုဲ  “အာရီုကျာ်ပြာကတ်ဒှ်ဇြဟတ်ကုသဵု” ဂွံဖဵုဂၠိုၚ်ကွေံကွေံရောၚ် ။

==ဂုဏ်ဖဵုဂွံပၟဝ်ဂုဏ်ကျာ်ဗုဒ္ဓါနုဿတိကမ္မဋ္ဌာန်==
ပၞောဝ်ကမ္မဋ္ဌာန်ဂမၠိုၚ်ဂှ် ကမ္မဋ္ဌာန်ဂွံတုပ်ကဵု “ဗုဒ္ဓါနုဿတိမွဲ” ဟွံမွဲသက်သက်ရ၊ ဂုဏ်ဖဵုကမ္မဋ္ဌာန်ဝွံ ဟီုထိုၚ်သးထ္ၜးဟွံအိုတ်တုဲ ပူဂဵုဂွံပၟဝ်လဝ်ဂုဏ်ကျာ်တံဂှ် ဒဒိုက်ပရိုက်ဘဲပ္ဍဲဘဝပစ္စုပ္ပန်ဏံကီု၊  ဒဒိုက်ပရိုက်ဘဲပ္ဍဲဘဝဂတမပ္တံအပါယ်ပန်ကီု၊  ဟွံဒးဆဵုညာတ်ကၟာတ်ဒဝ်ကၠေံခိုၚ်ခိုၚ် လပံက်ကဵုတြၚ်သွဝ်ဗြီုနိဗ္ဗာန်ရ၊ ဇၟာပ်ဇၟာပ်ဘဝဇိုန်ကဵုတသိုက်မၞိဟ်ဒေဝတဴပၠန်−  ပြဲသန်နူညးတၞဟ် ဂွံပတၠမပ္တံရုပ်သာ်ကျာ်သြဳကျေဝ်ဂေါဝ်လောန်,  ဂွံပတၠပိုန်ဟာန်တဴနူညး,  ဂွံပတၠညာန်ပညာပြာကတ်နူညးတဒြ ဟွံဒးဒှ်ဒဒိုက်စိုတ်ဒဒိုက်ကာယရ။


ပသာ်ဂွံသမ္တီရော,  ညံၚ်ရဴနာဲပိုဲ “သုဘူတိမှာထေရ်”ကီု  ဂပ်ဝ်ဂိုၚ်သမ္တီညိ၊ မှာထေရ်ဝွံ နူကဝ်ပိုဲဏံကလေၚ်ရိုဟ်အာပ္ဍဲလ္အိတ်မွဲလက်ကဝ်တေံ လက်ထက်ကျာ်တြဲမဒုမုတ္တဵုဂှ် ကတဵုဒှ်မၞိဟ်ပ္ဍဲဂကူဗဗၞးမၞုံယၟု “ကောသိပ” အာစိုပ်အဝယ်ဗၠာဲတုဲ တိတ်သ္ပခၟဳဣသိ ပဒတဴဒၟံၚ်ပ္ဍဲဂြိုပ်ဟိမဝန်− ဟေဝမန်− ၊  ညးမွဲဓဝ် ဟွံမွဲကဵုသ္ကံလ္ၚောဝ်ရ။  (ပ္ဍဲအဋ္ဌကထာထေရဂါထာ ပဋ္ဌမကၞပ်ဂှ် ဣသိနန္ဒးဂးယၟုရ၊ ကွးဣသိပန်စှော်ပန်လ္ၚီ (၄၄၀၀၀) ဂွံမိၚ်ဓဝ်ကျာ်တြဲပဒုမုတ္တိုရ်တုဲ ကွးဣသိဂမၠိုၚ်တံဂှ် ဒှ်အာတၠအရှန်အိုတ်ရ၊ ဗွဲကြဴ သှ်ေဣသိအ္စာမွဲဇကုဓဝ်တုဲ ပ္ဍဲပါဠိဂှ် “မွဲဓဝ်ဟေၚ်” တွံလဝ်ရောၚ်။)


ဣသိကောသိပုယဂှ် − ၜိုန်ရလွဳပရဒၟံၚ်ဓဝ်မမိက်ကဵုမွဲမွဲ လုကဴပိစှော်လ္ၚီသၞာံကီုလေဝ် တၟေၚ်တၟေၚ်တၟဟ်တၟဟ် ရှ်ဓဝ်ဇိပ်ဇိပ်ဂၠိပ်ဂၠိပ် မိပ်မိပ်လျုၚ်လျုၚ် ဟဂွံဒုၚ်စသိုၚ်ဏီရ၊ ဃောဂှ်ပၠန် ကျာ်တြဲပဒုမုတ္တဵု ကလာၚ်အာလ္တူအာကာသ က္ညကၠုၚ်စိုပ်ဇရေၚ်ဘာဣသိကောသိယဂှ်ရ၊ တၠရသိလေဝ်  နိမန်က္ညဖျေံကျာ်တြဲတုဲ ကဵုဒါန်ကျာ်တြဲတုဲ ကဵုဒါန်သ္ပပူဇဴနာနာသာ်ရ၊ ကျာ်တြဲညာတ်ဒးသဒ္ဓါသဳလဣသိ သီုကဵုပဳတိမကတဵုဒှ်ဒၟံၚ်ဂှ်တုဲ နကဵုဓဝ်မေတ္တာကရုဏာ ဖအောဝ်လလဴသၟိက်ကဵုဣသိပၟဝ်ဂုဏ်ကျာ် ဗုဒ္ဓါနုဿတိ ဘာဝနာ ဗုဒ္ဓါနုဿတိကမ္မဋ္ဌာန်ရ၊ ပ္ဍဲကာလဂှ် ဓမ္မဒေသနာဂါထာသၟဝ်ဝွံ တွံထ္ၜးဖတိုက်ဖအောဝ်ကုဣသိရ။


*'''ဘာဝေဟိ  ဗုဒ္ဓါနုဿတိံ၊  ဘာဝနာနမနုတ္တရံ''' ။

'''ဣမံသတိံဘာဝယိတွာ၊  ပူရယိဿသိမာနသံ''' ။


ဣသေ၊ ယွံ− ဣသိကောသိယ, နာမပြာကတ်, သဒ္ဓါထတ်လောန်။  ဘာဝနာနံ၊ ပၞောဝ်− ကဵုသမထဘာဝနာ,  ဝိပဿနာဘာဝနာဂမၠိုၚ်။  အနုတ္တရံ၊ ဍေံ− မပြဲသၠုၚ်, မဒှ်ကၞုၚ်ကၞောတ်, အထောတ်လ္တူ။ ဗုဒ္ဓါနုဿတိံ၊ န်− ဗုဒ္ဓါနုဿတိဘာဝနာကမ္မဋ္ဌာန်,  ဂၠံၚ်ဍာန်ဗၠးဒုဟ်,  ဗှ်ဗၞုဟ်ဂုဏ်ကျာ်။  တွံ၊ ၚ်− တၠအဲရသိ,  ကလိဂွံဘဝမပြဲ,  မံၚ်ပ္ဍဲဂြိုပ်ဂၞိၚ်။ ဘာဝေဟိ၊ သြဝ်− ဇၞော်ပၟဝ်,  ဂလိုၚ်လဝ်လၟိုန်ညိ။  ဣမံသတိံ၊ န်− ဗုဒ္ဓါနုဿတိဘာဝနာဝွံ။  ဘာဝယိတွာ၊  န− ကြိဂွံပၟဝ်ဂလိုၚ်လဝ်နေဝ်။  (ဂွံဇၞော်ပၟဝ်ဂလိုၚ်လဝ်တုဲ) မာနသံ၊ ၚ်− စိုတ်ကသပ်, ဇၟာပ်ချပ်ရာဒၞာ။   ပူရယိဿသိ၊  ကြက်−  ဍိုက်ပေၚ်ကွေံ,  ပ္တေံဖျေံစိုတ်,  ပိုတ်ပိုတ်သ္ကိုတ်သ္ကုတ်ညိ။


'''အဓိပ္ပါယ်ဒေသနာအပါအံက်ကျာ်ဂန်  တွံဗကန်လဝ်ဂှ်တုန်''' −−−  ယွံဣသိကောသိယ ပၞောဝ်ကဵုသမထဘာဝနာ ဝိပဿနာဘာဝနာဂမၠိုၚ် လ္ပပြိုၚ်ကဵုသမထဘာဝနာ ဗုဒ္ဓါနုဿတိညိ၊ ဗုဒ္ဓါနုဿတိဘာဝနာကမ္မဋ္ဌာန်မွဲဂှ်  မဒှ်ကၞောတ်အထောတ်ကၞုၚ် ပြဲသၠုၚ်လောန် စၞောန်ထ္ၜးဟွံမာန်တုဲ တၠအဲဇၞော်ပၟဝ်ဂလိုၚ်လဝ်လၟိုန် ဗှ်ဗၞုဟ်ပၟဝ်ဂုဏ်ကျာ်လၟိုန်ညိ၊  ဂွံဇၞော်ပၟဝ်ဂလိုၚ်လဝ်ဗုဒ္ဓါနုဿတိဘာဝနာကမ္မဋ္ဌာန်ဝွံမ္ဂး  ဂုဏ်းဖဵုဍေံဟွံဒးအာစိုပ်လလေၚ် ဗပေၚ်ကဵုကသပ်စိုတ်ဂၞပ်စိုတ် ၜိုန်နွံပၟိက်ရာဒၞာမိက်ဂှ် ကြက်ကလိဂွံမာန်ရ−  တၠအဲဣသိမ္ဂးရောၚ်။


ဆဂှ်ဟွံသေၚ်,  တၟေၚ်ပယျးဒိုဟ်ပၠန်,  တွံဗကန်လဝ်သာ်ဝွံရ။  ယွံရသိ− ယဝ်ရဂွံဇၞော်ပၟဝ်လဝ်ဗုဒ္ဓါနုဿတိ ပွမဗှ်ဗၞုက်ဂုဏ်ကျာ် သီုကဵုသဒ္ဓါ − ပဳတိခိုၚ်ခိုၚ်ကၠိုက်ကၠိုက် ဟွံဂရိုက်ဂရာၚ်အာမ္ဂး  လုကဴပွိုၚ်ပိလက်ကဝ် (ပိလဟုတ်ကဝ်) ဂွံလဟိၚ်ဇူဒီုပ္ဍဲဍုၚ်သွဝ်တေံရ၊ ဂွံကတဵုဒှ်သၟိၚ်အိန်စၟိန်ပြမာန်လေဝ် သွဝ်ၜါ − ဘုံဒေဝတဴ လုကဴဒ္စါံစှော်အလန်ရ၊ ဂွံကတဵုဒှ်သၟိၚ်စက္ကဝဝ် ပိုၚ်လဝ်တ္ကံပန်လ္ၚဳအလန်ရ၊ ဂွံကတဵုဒှ်သၟိၚ်ဨကရာဇ်,  ပဒေသရာဇ်ပိုၚ်ကၞာတ်ဗြိုဟ်ဗြိုဟ် တော်ရိုဟ်လၟိဟ်ဟွံမာန်ရ။


ဇၟာပ်ဇၟာပ်ဘဝကတဵုဒှ်မၞိဟ်မ္ဂး  မဒးဍိုက်ပေၚ်ကဵုပိုန်ဟာန်,  ရုပ်သာ်ကျာ်သြဳ ညးလဵုမွဲပြိုၚ်ပကာန်ဟွံမာန်ရ၊ တြၚ်ဒုဂ္ဂတိကၠက်ခရာမွဲလက်ကဝ် တြၚ်သွဝ်ကဵုမၞိဟ် လၟိဟ်မွဲလက်ကဝ် ဒးပံက်လဟာ်လဝ်ရ။  ယွံဣသိကောသိယ၊  ဟိုတ်နူတၠအဲ ဂွံပၟဝ်လဝ်ဗုဒ္ဓါနုဿတိဝွံတုဲ ပ္ဍဲအနာဂတ်ဂတ ကာလပေၚ်မွဲလက်ကဝ်တေံ ဂွံဒှ်တၠအရှန် အဆတ်ပြာကတ်တမ္ညဝ်တဴ နကဵုယၟုမ္ဂး “သုဘူတိ” ကလိဂွံခၟဳမပြဲ ပ္ဍဲသာသနာကျာ်တြဲဂေါတမရ၊ ဂွံဒှ်ကွးပရဲလုပ်ပ္ဍဲတဆိပ်ကြာ “ဨတဒဂ္ဂ”ရ၊  နကဵုဂလာန်ပယျးဒိုဟ် မပ္တံမြဴသာ်ဝွံ အနုညာတ်ကဵုအခေါၚ်ဟီုလလောၚ်ပ္ညုၚ်ထ္ၜးလဝ်တုဲ ကျာ်တြဲပဒုမုတ္တဵုလေဝ် နကဵုဣဒ္ဓိဇျာန် အဘိညာတ်ဍိုက်ယာန်အာကာသ ကလာၚ်အာပ္ဍဲကာလဂှ်ရောၚ်။


ဣသိကောသိယဂှ် တန်တဴဒၟံၚ်ပ္ဍဲဒၠောံဗ္တောန်ကျာ် အတိုၚ်စၞောန်ထ္ၜးလဝ်ဗီုဂွံပၟဝ်ဗုဒ္ဓါနုဿတိကမ္မဋ္ဌာန်လွဳပရာဒၟံၚ်ပွိုၚ်မွဲဘဝတုဲ  စုတိအာနူဂှ် ကတဵုဒှ်သၟိၚ်အိန်ပ္ဍဲသွဝ်တာဝတိံ ဂွံလဟိၚ်ဒၟံၚ်မွဲစွံ မွဲကရောံမွဲဂကောံ အဆေဝ်သွဝ်ဗွဝ်ပိုန်ဒိပ်မပြဲပြဲရ၊ အတိုၚ်ပယျးဒိုဟ်ကျာ်တြဲပဒုမုတ္တဵု မကဵုလဝ်ပ္ညုၚ်ဂှ် ဂၚေၚ်အာကၠုၚ်ဒၟံၚ်ပ္ဍဲခရိုၚ်သံသာ ဟွံဒးအာအပါယ်သက်သက်ရ၊ ဂွံဒုၚ်စသိုၚ်တသိုက်ဘိုက်ဘက်မၞိဟ်ကဵုသွဝ် ဗၞတ်ကဝ်ပိလက်တုဲ ကာလစိုပ်လက်ထက်ကျာ်တြဲနာဲပိုဲဂေါတမဂှ် ကၠုၚ်ကတဵုဒှ်မၞိဟ်ပ္ဍဲဍုၚ်သာရဝှ် ဂွံဒှ်ကောန်သုမနသေဋ္ဌဳ မၞုံကဵုကြက်ဂြပ်ရတ်ဒ္စါံစှော် (၈၀)ကိုတ်ရ။


ဂွံပတၠရုပ်သာ်ကျာ်သြဳ ကၞောတ်အထောတ်ညးဂမၠိုၚ် ညံၚ်ရဴပြိုၚ်ပကာန်ဟွံမာန်ကီုရဒှ်တုဲ ခုတ်ခဴလဝ်ယၟုယၟာ “သုဘူတိ” ကလိဂွံယၟုအတိုၚ်ပယျးဒိုဟ်ကျာ်ရ၊ ကျာ်မွဲမွဲဇူကု ပျးလဝ်ဒိုဟ်ကဵုလဝ်ပ္ညုၚ်တုဲ သဒးဒှ်ဗွဲစၟတ်ရောၚ်၊ ဟိုတ်ဂှ်ရ− ကြဳဇှ်ဂွံပၟဝ်လဝ်ဂုဏ်ကျာ်နူလက်ထက်ကျာ်တြဲပဒုမုတ္တဵု ကဵုလဝ်ကလောန် စၞောန်ထ္ၜးလဝ်နဲကဲဗီုဂွံပၟဝ်ဂှ်တုဲ စိုပ်လက်ထက်ကျာ်တြဲနာဲပိုဲဂေါတမ ဍိုက်ပေၚ်စိုပ်သိတ် စိုပ်လ္အိတ် စိုတ်ကၞုၚ်သရုၚ်ထောံဟွံမွဲရောၚ် ။


*'''ဒှ်ခၟဳတၠအရှန်ပ္တန်လဝ်တဆိပ်ကြာ''' −−− အခါကာလကျာ်တြဲနာဲပိုဲဂေါတမ က္ညစိုပ်ကၠုၚ်ဍုၚ်သာရဝှ်ဂှ် ပ္ဍဲတ္ၚဲအနာထပိဏ္ဍိကသေဋ္ဌဳ ကဵုဒါန်စရိုဟ်ဍာ်ဘာဇေတဝန်ကုကျာ်ဟေၚ် သုဘူတိသေဋ္ဌဳကဵုအနာထပိဏ္ဍိကသေဋ္ဌဳ ဂွံကလၚ်ပၚ်မှိၚ်ဓဝ်ကျာ်မွဲစွံရ၊  ဟိုတ်နူအသိၚ်ဗုဒ္ဓါနုဿတိ ကုသဵုဂွံကတဵုဗဒှ်ဇၞော်ပၟဝ်လဝ်ပ္ဍဲမွဲလက်ကဝ်တေံ ဆၜိုတ်ဂွံမိၚ်ဓဝ်ကျာ်ဗၞတ်မွဲဂါထာဓဝ်ဂှ် သဒ္ဓါကတဵုဒှ်ဗွဲမဇၞော်ကဵုဇြဟတ်ရ၊ လျုၚ်ဇြုၚ်သ္ဍိုက်ကျာ်လောန်ဗၞတ် စၟတ်သမ္တီမံၚ်တဝှ်ဍောၚ်ဓဝ်ကျာ်ရ၊ မိၚ်ဒးတဝှ်ဓဝ်ကလိဂွံသံဝေဂကဵုဘဝခရှ်ကလှ်ထောံကၠေံအေံကၠာတ်ပ္တိတ်ပိုန်ဂြပ်ဒ္စါံစှော်ကိုတ်တုဲ ဃောဂတာပ်တဲဟေၚ် တိတ်သ္ပခၟဳပ္ဍဲသာသနာကျာ်ရ။


တိတ်ပခၟဳ လွဳပရာဓဝ်ပၟဝ်ဂုဏ်ကျာ်ဒှ်တံ  ခၞံဗဒှ်ကုသဵုစိုတ်တုဲ ခြာဟွံလံ အာစိုပ်ဒဒှ်အရှန်မပြဲ ကွးကျာ်တဲလ္တူရ၊ ကျာ်တြဲပိုဲပအပ်တဆိပ်ကြာၜါတန်ၜါထပ်မတွံဂး “အရဏဝိဟာရဨတဒဂ္ဂ− ဒက္ခိဏေယျဨတဒဂ္ဂ”နကဵုယၟု သုဘူတိထေရ်ဂှ် ဒယှ်ပြာကတ်ဒၟံၚ်ပ္ဍဲသာသနာရ၊ (စာ်စ္ဍးအာနူကိလေသတုဲ မပဒတဴဂှ် −  အရဏဝိဟာရဨတဒဂ္ဂ၊  ထေက်ဒှ်ဒၟုၚ်ဒုၚ်ဒါန်ညးဂှ် − ဒက္ခိဏေယျဨတဒဂ္ဂ − မ္ဂးယၟုရောၚ်)၊ ဟိုတ်ဒှ်သာ်ဂှ်ရ−  ထံက်ရံၚ်ကဵုဝတ္ထုသာဓကသာ်ဝွံတုဲ ကြဳဇှ်ဂွံဇၞော်ပၟဝ်လဝ်ဂုဏ်ကျာ် ဗုဒ္ဓါနုဿတိကမ္မဋ္ဌာန် ကလိဂွံတသိုက်မၞိဟ်ဒေဝတဴနိဗ္ဗာန်,  ဂွံပၟဝ်ဂုဏ်ကျာ် ဖဵုသၠဲလးဗွဲမလောန်ဂှ် တဝှ်ကျာ်နွံဒၟံၚ်ရောၚ်။


ဝတ္ထုသုတ်ဇာတ်သုဘူတိမှာထေရ်ဝွံ ကျာ်တြဲပိုဲတွံလဝ်ပ္ဍဲပါဠိထေရအပဒါန်တေံကဵုတဝှ်အဋ္ဌကထာရ၊  အတိုၚ်မဟီုပ္ညုၚ်ရေၚ်တၠုၚ်နၚ်ပရူပရာဂွဴပၟဝ်ဂုဏ်ကျာ်,  ဖဵုပၟဝ်လဝ္ဂုဏ်ကျာ်ဂှ် ဒှ်ဗွဲခမၞောန်ရ၊  သွက်ညးနွံပၟိက်ကဵုပ္တေဟ်ဂုဏ်ကျာ် ဂွံဆၜိုတ်တီညာတ်ကေတ်ဂုဏ်ကျာ်,  ဂုဏ်ဖဵုဗုဒ္ဓါနုဿတိကမ္မဋ္ဌာန်တုဲ ချူကံက်နၚ်ဗွဲခမၞောန်ရ၊ သွက်ပူဂဵုလျုၚ်ဇြုၚ်သ္ဍိုက်ကဵုကျာ်ဂွံပၟဝ်စဂုဏ်ကျာ် − အရဟံ −ဒှ်တံတုဲ ချူထ္ၜးလဝ်ဍန်ဍန်ရောၚ် ။


ဟိုတ်ဂှ်ရ− ပူဂဵုဂွံလျုၚ်ဇြုၚ်သ္ဍိုက်ပ္ဍဲဂုဏ်ကျာ်,  ဂွံဗှ်ဗၞုဟ်သ္ပအာရီုပ္ဍဲဂုဏ်ကျာ်,  ဂွံပၟဝ်လဝ်ဂုဏ်ကျာ်တံဂှ် သ္ဂောံဒုၚ်စသိုၚ်တသိုက်လိုက်ပလိုက်ၜါ ခရာဂၠိၚ်သ္ၚောဲဟွံမွဲကဵုဒဒိုက်အပါဲသာ်အာနူဗဟေက် ဟွံဒးဖေက်ဘဲကၞောတ်တဲတေံပၠန် ဂွံဒှ်အရှန်တြုံအရှန်ဗြဴဒဴကၠေံဒဒိုက်သံသာတုဲ ကလိဂွံတသိုက်လောကုတ္တဵုမဂ်ဖဵုနိဗ္ဗာန် စိုပ်ဋ္ဌာန်ဟွံမွဲကဵုမပ္တံဇာတိဇရာဗျာဓိမရဏရောၚ် ။


==စၞောန်ထ္ၜးဖဵုဂွံပၟဝ်လဝ်ဂုဏ်ကျာ်==
ညးပၟဝ်ဂုဏ်ကျာ် ကလိဂွံဖဵုဇၞော်ဇၞော်ဂှ် ကျာ်တြဲတွံလဝ်ပ္ဍဲပြကိုဟ် ပါဠိအပဒါန်ကဵု အဋ္ဌကထာ နွံတဴဒၟံၚ်ဗွဲမဂၠိုၚ် သွက်ဂွံဂိုၚ်သမ္တီဒးညိဂးတုဲ ထ္ၜးကဵုဝတ္ထုသုတ်ဇာတ်မှာထေရ်သာရိပိုတ်ၝောံကိုတ်သ္ကိုတ်သ္ကိုပ်ပၞာန်ဓဝ်ဝွံရောၚ်။


နာဲပိုဲ


ဂွံဒှ်


*ညးဗှ်ဗၞုဟ်ဂုန်ကျာ်


သၟတ်ဗြဴဂှ်လေဝ် 


ဃောမသ္ပအာရီုကဵုကျာ်


ကာလဂှ်


ထံက်ရံၚ်


ဝတ္ထုသုတ်ဇာတ်ဗီုဗီုဏံဂှ်


*ဝတ္ထုပရူဒဒှ်မွဲသ္အာၚ်ပၠန်ဂှ်


ပရူဒဒှ်မှာထေရ်ဂှ်


ရဴသာ်ဝွံ


ဟိုတ်ဂှ်ရ−


*ပၟဝ်ဂုဏ်ကျာ်


**ပူဂဵုပၟဝ်ဂုဏ်ကျာ်ပဳတိဗၠးဟွံမာန် ။       ။ ပ္ဍဲအရာစပ်

(၁) '''ခုဒ္ဒိကာပဳတိ''' − 

(၂) '''ခဏိတာပဳတိ''' − ပဳတ

(၃) '''သြဣန္တိကာပဳတိ''' −

(၄) '''ဥဗ္ဗေဂါပဳတိ''' − 

(၅) '''ဖရဏာပဳတိ''' − 


ဣဝွံ

==ဂလာန်ကဵုသတိဗွဲတၟေၚ်==
==စၞောန်ထ္ၜးပွံက်ဂုဏ်ဓဝ်==
==အရထဂုဏ်ဓဝ်သွာက္ခာတ==
==ပၟတ်ကိလေသစှ်==
==အတိုၚ်ကၠုၚ်ပ္ဍဲဥဒယဘဒ္ဒဇာတိန်ပါတ်ဨကာဒသက==
==သွက်ဂွံပၠာပ်စိုတ်ပၟဝ်ဂုဏ်ဓဝ်သွာက္ခာတ==
==အရဂုဏ်ဓဝ်သန္ဒိဋ္ဌိက==
==ဂလာန်ဗတိုက်ဖအောဝ်==
==အရထဂုဏ်ဓဝ်အကာလိက==
==အရထဂုဏ်ဓဝ်ဨဟိပဿိက==
==ဇောတိပါလကဵုဃဋိကာရ==
==အရထဂုဏ်ဓဝ်သြပနေယျိက==
==ဝတ္ထုခၟဳတိဿထေရ်==
==ဂလာန်ဗတိုက်ဖအောဝ်==
==အရထဂုဏ်ဓဝ်ပစ္စတ္တံဝေဒိတဗ္ဗ==
==သွက်ဂွံတီအဓိပ္ပါယ်==
==ပုံအဂီုဖျေံခဝါကၞုဲ==
==ဂလာန်ဗကန်==
==ကဵုသတိဗွဲတၟေၚ်==
==သွက်ဂွံတီဂုဏ်ဓဝ်တြဴတၟေၚ်တဴနွံဒၟံၚ်==
==စၞောန်ထ္ၜးပွံက်ဂုဏ်သၚ်==
==အရထဂုဏ်သၚ်သုပ္ပဋိပန္န==
==ဝတ္ထုမှာထေရ်သာရိပိုတ်==
==သွက်ဂွံပၠောပ်စိုတ်ပၟဝ်ဂုဏ်သၚ်သပ္ပဋိပန္န==
==အရထဂုဏ်သၚ်ဥဇုပ္ပဋိပန္န==
==ဂလာန်ဗတိုက်ဖအောဝ်==
==အရထဂုဏ်သၚ်ညာယပ္ပဋိပန္န==
==ဝတ္ထုပရူဒဒှ်ခၟဳမွဲဇကု==
==အရထဂုဏ်သၚ်သာမိစိပ္ပဋိပန္န==
==ဝတ္ထုမှာထေရ်အာယျမိတ္ထ==
==အရထဂုဏ်သ်ၚအာဟုနေယျ==
==ဝတ္ထုသၟိၚ်အိန်ကဵုဂၞကျာ်သုဇာတာ==
==အရထဂုဏ်သၚ်ပါဟုနေယျ==
==အရထဂုဏ်သၚ်ဒက္ခိဏေယျကဵုတၟေၚ်တၟဟ်==
==ကုသဵုထပှ်==
==ဝတ္ထုပြိုတ်ဒ္စါံလက်ကဵုပန်လ္ၚီ==
==ဂြပ်သၚ်ဂြပ်ကျာ် ဒးဖေက်ဂၠိုၚ်ကဵုသာ်==
==အရထဂုဏ်သၚ်အဥ္ဇလိကရဏဳယ==
==အရထဂုဏ်သၚ်အနုတ္တရပုညက္ခေတ္တ==
==ဝတ္ထုကောန်ဒေဝတဴဗြဴလာဇာ==
==ဝတ္ထုသေဋ္ဌဳဍုၚ်ရာဇာဂြိုဟ်==
==စၞောန်ထ္ၜးပရူပရာသာသနာပိတန်==
==ဗဒါဲဒလာဲကဵုပြကိုဟ်ဂမၠိုၚ်==
==ဂလာန်နိဂီု==
==သမုဒ္ဒဝါဏိဇဇာတ်နိပါတ်ဒွါဒသက==
==နိဿဲ==
နူလိက်အုပ် ပြကိုဟ်စရာဲဗုဒ္ဓဘာသာ၊ ကျာ်ဇၞော်အ္စာ မှာထေရ်ပါလိတ ဘာဓါတ်ကျာ်၊ ကွာန်ကၟာဝက်ရးဇြာ
