===၆.၃.၄။ မပတမ်ပွမပါဲကၠေံ ပွမရပ်စပ်သုၚ်စောဲ ပ္ဍဲဌာန်သအာၚ်===
၃၂၃။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲ သ္ပဒတဴတန်ဒၟံၚ် ပ္ဍဲဇနပိုဒ်ကဳဋာဂိရိ ဗၞတ်မမိပ်လဟိၚ်တုဲမ္ဂး အတိုၚ်လၟေၚ်လၟေၚ် က္ညဂ္ၚေၚ်အာဒေသစာရိတ်မ္ဂး စိုပ်ကၠုၚ်ဍုၚ်အာဠဝဳတုဲ သ္ပဒတဴတန်ဒၟံၚ် ပ္ဍဲသ္ၚိဗယိအဂ္ဂါဠဝ ဇရေၚ်ဍုၚ်အာဠဝဳဂှ်ရ။ ပ္ဍဲအခိၚ်ဂှ် ခမဳကောန်ဍုၚ်အာဠဝဳဂမၠိုၚ် ကဵုတဴကေၚ်ကာတၟိဂမၠိုၚ် မၞုံသဘဴရဴသာ်ဝွံအိုတ်ရ။ နအယာံမာတ်ထၟံက်ခန်အၚ်္ဂဒဵုလေဝ် ကဵုတဴကေၚ်ကာတၟိအိုတ်ရ၊ နအယာံမာတ်လံက်လေတ်ဗ္ဒၚ်လေဝ် ကဵုတဴကေၚ်ကာတၟိအိုတ်ရ၊ နအယာံမာတ်ဗ္ဂပ်တြၚ်လေဝ် ကဵုတဴကေၚ်ကာတၟိအိုတ်ရ၊ နအယာံမာတ်မသ္ပဇဵု တိုၚ်တြၚ်လေဝ် ကဵုတဴကေၚ်ကာတၟိအိုတ်ရ၊ နအယာံမာတ်မသ္ပဗတၚ်ကျာလေဝ် ကဵုတဴကေၚ်ကာတၟိအိုတ်ရ၊ နအယာံမာတ်မလံက်သာ်ဗုလေဝ် ကဵုတဴကေၚ်ကာတၟိအိုတ်ရ၊ နအယာံမာတ်မလံက်သာ်လမ္စံက်လေဝ် ကဵုတဴကေၚ်ကာတၟိအိုတ်ရ၊ နအယာံမာတ်မဖ္ဍုက်ဖ္ဍေက်ဆီတၟံလေဝ် ကဵုတဴကေၚ်ကာတၟိအိုတ်ရ၊ နအယာံမာတ်မစၟဳလေဝ် ကဵုတဴကေၚ်ကာတၟိအိုတ်ရ၊ နအယာံမာတ်မဒက်စၟဳလေဝ် ကဵုတဴကေၚ်ကာတၟိအိုတ်ရ၊ နအယာံမာတ်မစွံသ္ၚိဖရာပ်လေဝ် ကဵုတဴကေၚ်ကာတၟိအိုတ်ရ၊ နအယာံမာတ်ပဠေဝ်ပဠေတ် ကဝ်သကုတ်လေဝ် ကဵုတဴကေၚ်ကာတၟိအိုတ်ရ၊ နအယာံမာတ်မလံက်လေတ်အိက်ဂၠဴ ဍာ်ဗစိုတ်လေဝ် ကဵုတဴကေၚ်ကာတၟိအိုတ်ရ၊ စဵုကဵုသၞာံၜါစှော်သၞာံလေဝ် ကဵုတဴကေၚ်ကာတၟိအိုတ်ရ၊ စဵုကဵုသၞာံပိစှော်သၞာံလေဝ် ကဵုတဴကေၚ်ကာတၟိအိုတ်ရ၊ စဵုကဵုလအိတ်လမျီုလေဝ် ကဵုတဴကေၚ်ကာတၟိအိုတ်ရ၊ စဵုကဵုယေက်ပၟတ်အိုတ်လေဝ် သွက်ဘာမစိုပ်ဒတုဲတုဲဂှ် ကဵုတဴကေၚ်ကာတၟိအိုတ်ရ။
ခမဳပၟိက်အောန်ဂမၠိုၚ်ဂှ် “ခမဳကောန်ဍုၚ်အာဠဝဳဂမၠိုၚ် မုဟိုတ် ကဵုတဴကေၚ်ကာတၟိဂမၠိုၚ် မၞုံသဘဴရဴဝွံအိုတ်ရော?။ နအယာံမာတ်ထၟံက်ခန်အၚ်္ဂဒဵုလေဝ် မုဟိုတ် ကဵုတဴကေၚ်ကာတၟိအိုတ်ရော၊ နအယာံမာတ်လံက်လေတ်ဗ္ဒၚ်လေဝ်။ နအယာံမာတ်ဗ္ဂပ်တြၚ်လေဝ်။ နအယာံမာတ်မသ္ပဇဵု၊ တိုၚ်တြၚ်လေဝ်။ နအယာံမာတ်မသ္ပဗတၚ်ကျာလေဝ်။ နအယာံမာတ်မလံက်သာ်ဗုလေဝ်။ နအယာံမာတ် မလံက်သာ်လမ္စံက်လေဝ်။ နအယာံမာတ် မဖ္ဍုက်ဖ္ဍေက်ဆီတၟံလေဝ်။ နအယာံမာတ်မစၟဳလေဝ်။ နအယာံမာတ်မဒက်စၟဳလေဝ်။ နအယာံမာတ်မစွံသ္ၚိဖရာပ်လေဝ်။ နအယာံမာတ်ပဠေဝ်ပဠေတ် ကဝ်သကုတ်လေဝ်။ နအယာံမာတ်မလံက်လေတ်အိက်ဂၠဴ ဍာ်ဗစိုတ်လေဝ်။ စဵုကဵုသၞာံၜါစှော်သၞာံလေဝ်။ စဵုကဵုသၞာံပိစှော်သၞာံလေဝ်။ စဵုကဵုလအိတ်လမျီုလေဝ်။ စဵုကဵုယေက်ပၟတ်အိုတ်လေဝ် သွက်ဘာမစိုပ်ဒတုဲတုဲဂှ် မုဟိုတ် ကဵုတဴကေၚ်ကာတၟိအိုတ်ရော?။ ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ ။ ပ ။ ယွံခမဳတအ် ဍာံပြဟာ ။ ပ ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ) ။ ပ ။ ဟီုဂရိုဟ်တုဲ ။ ပ ။ တွံကဵုဂလာန်ဓရ်တုဲမ္ဂး—
“ယွံခမဳတအ် နအယာံမာတ်ထၟံက်ခန်အၚ်္ဂဒဵုလေဝ် ဟဂပ်ဝ်ကဵုကေၚ်ကာတၟိရ ။ ပ ။ နအယာံမာတ်လံက်လေတ်ဗ္ဒၚ် ဟဂပ်ဝ်ကဵုကေၚ်ကာတၟိရ။ နအယာံမာတ်ဗ္ဂပ်တြၚ် ဟဂပ်ဝ်ကဵုကေၚ်ကာတၟိရ။ နအယာံမာတ်မသ္ပဇဵုတြၚ်၊ တိုၚ်တြၚ် ဟဂပ်ဝ်ကဵုကေၚ်ကာတၟိရ။ နအယာံမာတ် မသ္ပဗတၚ်ကျာ ဟဂပ်ဝ်ကဵုကေၚ်ကာတၟိရ။ နအယာံမာတ်မလံက်သာ်ဗု ဟဂပ်ဝ်ကဵုကေၚ်ကာတၟိရ။ နအယာံမာတ်မလံက်သာ်လမ္စံက် ဟဂပ်ဝ်ကဵုကေၚ်ကာတၟိရ။ နအယာံမာတ်မဖ္ဍုက်ဖ္ဍေက်ဆီတၟံ ဟဂပ်ဝ်ကဵုကေၚ်ကာတၟိရ။ နအယာံမာတ်မစၟဳ ဟဂပ်ဝ်ကဵုကေၚ်ကာတၟိရ။ နအယာံမာတ်မဒက်စၟဳ ဟဂပ်ဝ်ကဵုကေၚ်ကာတၟိရ။ နအယာံမာတ်မစွံသ္ၚိဖရာပ် ဟဂပ်ဝ်ကဵုကေၚ်ကာတၟိရ။ နအယာံမာတ်ပဠေဝ်ပဠေတ်ကဝ်သကုတ် ဟဂပ်ဝ်ကဵုကေၚ်ကာတၟိရ၊ နအယာံမာတ်မလံက်လေတ်အိက်ဂၠဴ ဍာ်ဗစိုတ် ဟဂပ်ဝ်ကဵုကေၚ်ကာတၟိရ။ စဵုကဵုသၞာံၜါစှော်သၞာံလေဝ် ဟဂပ်ဝ်ကဵုကေၚ်ကာတၟိရ။ စဵုကဵုသၞာံပိစှော်သၞာံလေဝ် ဟဂပ်ဝ်ကဵုကေၚ်ကာတၟိရ၊ စဵုကဵုလအိတ်လမျီုလေဝ် ဟဂပ်ဝ်ကဵုကေၚ်ကာတၟိရ။ စဵုကဵုယေက်ပၟတ်အိုတ်လေဝ် သွက်ဘာမစိုပ်ဒတုဲတုဲဂှ် ဟဂပ်ဝ်ကဵုကေၚ်ကာတၟိရ၊ ကုခမဳမကဵုဂှ် ဒးအာပတ်ဒုက္ကဋ်ရ။
ယွံခမဳတအ် ကဵုအခေါၚ် ကေၚ်ကာတၟိ မဟဂပ်ဝ်သ္ပဏီကီု ကေၚ်ကာတၟိ မသ္ပဟွံစိုပ်ဒတုဲဏီကီုရ ရဴဝွံ (သ္ဂးရ)။
ပ္ဍဲဘာမဍောတ်ဂှ် သ္ၚေဝ်ရံၚ်ကမၠောန်တုဲ တၞဟ်နကဵုကေၚ်ကာတၟိ စဵုကဵုမသုန်သၞာံ တြဴသၞာံကီု ပ္ဍဲဘာဖျေံစၟဳမွဲလပါ်ဂှ် သ္ၚေဝ်ရံၚ်ကမၠောန်တုဲ တၞဟ်နကဵုကေၚ်ကာတၟိ စဵုကဵုထပှ်သၞာံ ဒ္စံါသၞာံကီု ပ္ဍဲဘာမဇၞော်ဂှ် သ္ၚေဝ်ရံၚ်ကမၠောန်တုဲ တၞဟ်နကဵုကေၚ်ကာတၟိ စဵုကဵုစှ်သၞာံ စှ်ၜါသၞာံကီုဂှ် ကဵုအခေါၚ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ခမဳဂမၠိုၚ် သွက်ဘာဂမၠိုၚ်အိုတ်သီု ကဵုတဴကေၚ်ကာတၟိအိုတ်ရ။ ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်သွက်ဘာဂမၠိုၚ်အိုတ်သီု ဟဂပ်ဝ် ကဵုကေၚ်ကာတၟိရ၊ကုခမဳမကဵုဂှ်ဒးအာပတ်ဒုက္ကဋ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ခမဳဂမၠိုၚ်ကဵုတဴဘာဂမၠိုၚ်ၜါမ ကုခမဳမွဲဇကုဓဝ်အိုတ်ရ။ ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်သွက်ဘာဂမၠိုၚ်အိုတ်သီု ဟဂပ်ဝ်ကဵုကေၚ်ကာတၟိရ၊ ကုခမဳမကဵုဂှ်ဒးအာပတ်ဒုက္ကဋ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ခမဳဂမၠိုၚ်ကဵုတဴဘာဂမၠိုၚ်ၜါမ ကုခမဳမွဲဇကုအိုတ်ရ။ ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်ဟဂပ်ဝ်ကဵုဘာဂမၠိုၚ်ၜါကုခမဳဇကုဓဝ်ရ၊ ကုခမဳမကဵုဂှ် ဒးအာပတ်ဒုက္ကဋ်ရရဴဝွံ (သ္ဂးရ)။
ပ္ဍဲအခိၚ်ဂှ် ခမဳဂမၠိုၚ်ဂိုၚ်ကေတ်ကေၚ်ကာတၟိတုဲမ္ဂး ကဵုခမဳမွဲဇကု ပဒတဴအိုတ်ရ။ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်ဂိုၚ်ကေတ်ကေၚ်ကာတၟိတုဲမ္ဂး ဟဂပ်ဝ်ကဵုခမဳမွဲသအာၚ် ပဒတဴရ၊ကဵုခမဳမကဵုပဒတဴဂှ် ဒးအာပတ်ဒုက္ကဋ်ရ ရဴဝွံ (သ္ဂးရ)။
  ပ္ဍဲအခိၚ်ဂှ် ခမဳဂမၠိုၚ်ဂိုၚ်ကေတ်ကေၚ်တာတၟိတုဲမ္ဂး ဆေဝ်ဒဝ်ကၠေံ ဘာသၚ်အိုတ်ရ။ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်ဂိုၚ်ကေတ်တၟိကေၚ်ကာတုဲမ္ဂး ဟဂပ်ဝ်ဆေဝ်ဒဝ်ကၠေံ ဘာသၚ်ရ၊ကုခမဳမဆေဝ်ဒဝ်ဂှ် ဒးအာပတ်ဒုက္ကဋ်ရ။ ယွံခမဳတအ်ကဵုအခေါၚ်သွက်ဂွံဂိုၚ်ကေတ် သၞာသတိက်သၞာဒၟံၚ်မပြဲမွဲရ ရဴဝွံ (သ္ဂးရ)။
   ပ္ဍဲအခိၚ်ဂှ် ခမဳဂမၠိုၚ်ကဵုတဴကေၚ်ကာတၟိ ကုခမဳမတန်တဴ ပ္ဍဲမ္ၚးသိမ်အိုတ်ရ။ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်ဟဂပ်ဝ်ကဵုကေၚ်ကာတၟိ ကုခမဳမတန်တဴ ပ္ဍဲမ္ၚးသိမ်ရ၊ကုခမဳမကဵုဂှ်ဒးအာပတ်ဒုက္ကဋ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ခမဳဂမၠိုၚ်ဂိုၚ်ကေတ်ကေၚ်ကာတၟိတုဲမ္ဂး အခါကာလအိုတ်သီု ဆေဝ်ဒဝ်အိုတ်ရ။ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ်ဂိုၚ်ကေတ်ကေၚ်ကာတၟိတုဲမ္ဂး အခါကာလအိုတ်သီု ဟဂပ်ဝ်ဆေဝ်ဒဝ်ရ၊ကုခမဳမဆေဝ်ဒဝ်ဂှ် ဒးအာပတ်ဒုက္ကဋ်ရ။
ယွံခမဳတအ် လုကဴဂိတုဗြဲပိဂိတုဂမၠိုၚ်ကဵုအခေါၚ်တၞဟ်နဆေဝ်ဒဝ်ရ၊ ပ္ဍဲဥတုမုဟ်ကျာ ဥတုက္ညၚ်ဂမၠိုၚ်တုန်ဟွံကဵုအခေါၚ်တၞဟ်နဆေဝ်ဒဝ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ခမဳဂမၠိုၚ်ဂိုၚ်ကေတ်ကေၚ်ကာတၟိတုဲမ္ဂး စ္ဍးလေဝ် စ္ဍးအာဌာန်သအာၚ်အိုတ်ရ။ခရှ်လေဝ်ရာမ်တိတ်အိုတ်ရ။ ချိုတ်လေဝ်ချိုတ်အိုတ်ရ။ ရဴဝွံမ္ဂးသာမဏဳဂမၠိုၚ်လေဝ်ဒုၚ်ဝန်အိုတ်ရ။ ရဴဝွံမ္ဂးညးသၠးကၠေံသိက္ခာဂမၠိုၚ်လေဝ် ဒုၚ်ဝန်အိုတ်ရ။ရဴဝွံမ္ဂးညးအာစိုပ်ပါရာဇ်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးကြအ်ဥမ္မတ်လေဝ်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးစိုတ်ကလှ်လဖှ်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဝေဒနာပ္ဍဵုပ္ဍိုက်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဒးဒုၚ်ဗက်ပတိတ်ထောံဟိုတ်မဟွံမၠာ်သ္ၚေဝ်အာပတ်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဒးဒုၚ်ဗက်ပတိတ်ထောံဟိုတ်မဟွံဇအုဲဇဗဝဳဗလးအာပတ်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဒးဒုၚ်ဗက်ပတိတ်ထောံ ဟိုတ်မဟွံသၠးကၠေံ ကွေတ်မယုတ်မာဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂး ခမၞုဲဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးကၠတ်ပံၚ်ဖက်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးပြံၚ်အာဗော်တဳဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးတိရစ္ဆာန်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဂစိုတ်မိဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဂစိုတ်မဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးဂစိုတ်တၠအရှန်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးပလီုပလာ်ခမဳဗြဴဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးပါ်ဒကးသၚ်ဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးညးသ္ပဇကုကျာ် ညံၚ်ဆီဂွံပ္ဍူအာဂမၠိုၚ်လေဝ် ဒုၚ်ဝန်အိုတ်ရ။ ရဴဝွံမ္ဂးဥဘတောဗျဉ်ဂမၠိုၚ်လေဝ် ဒုၚ်ဝန်အိုတ်ရ။
ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ မိက်စ္ဍးအာမ္ဂး “လ္ပကဵုဟုတ်ယုတ် ကုသၚ်ညိ” ရဴဝွံ (ပၠုပ်စိုတ်တုဲ) ဒးကဵုထောံ ကုခမဳသအာၚ်ရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ ရာမ်တိတ်ခရှ်မ္ဂး ။ ပ ။ ချိုတ်အာမ္ဂး။ ဒုၚ်ဝန် ရဴဝွံမ္ဂးသာမဏဳမ္ဂး။ ဒုၚ်ဝန် ရဴဝွံမ္ဂးညးသၠးကၠေံသိက္ခာမ္ဂး။ ဒုၚ်ဝန် ရဴဝွံမ္ဂး ညးအာစိုပ်ပါရာဇ်မ္ဂး။ ဒုၚ်ဝန် ရဴဝွံမ္ဂးညးကြအ်ဥမ္မတ်မ္ဂး။ ဒုၚ်ဝန် ရဴဝွံမ္ဂးညးစိုတ်ကလှ်လဖှ်မ္ဂး။ ဒုၚ်ဝန် ရဴဝွံမ္ဂးညးဝေဒနာပ္ဍဵုပ္ဍိုက်မ္ဂး။ ဒုၚ်ဝန် ရဴဝွံမ္ဂးညးဒးဒုၚ်ဗက်ပတိတ်ထောံ ဟိုတ်မဟွံမၠာ်သ္ၚေဝ်အာပတ်မ္ဂး။ ဒုၚ်ဝန် ရဴဝွံမ္ဂးညးဒးဒုၚ်ဗက်ပတိတ်ထောံ ဟိုတ်မဟွံသၠးကၠေံ ကွေတ်မယုတ်မာမ္ဂး။ ဒုၚ်ဝန် ရဴဝွံမ္ဂးခမၞုဲမ္ဂး။ ဒုၚ်ဝန် ရဴဝွံမ္ဂးညးကၠတ်ပံၚ်ဖက်မ္ဂး။ ဒုၚ်ဝန် ရဴဝွံမ္ဂးညးပြံၚ်အာဗော်တဳမ္ဂး။ ဒုၚ်ဝန် ရဴဝွံမ္ဂးတိရစ္ဆာန်မ္ဂး။ ဒုၚ်ဝန် ရဴဝွံမ္ဂးညးဂစိုတ်မိမ္ဂး။ ဒုၚ်ဝန် ရဴဝွံမ္ဂးညးဂစိုတ်မမ္ဂး။ ဒုၚ်ဝန် ရဴဝွံမ္ဂးညးဂစိုတ်တၠအရှန်မ္ဂး။ ဒုၚ်ဝန် ရဴဝွံမ္ဂးညးပလီုပလာ်ခမဳဗြဴမ္ဂး။ ဒုၚ်ဝန် ရဴဝွံမ္ဂးညးပါ်ဒကးသၚ်မ္ဂး။ ဒုၚ်ဝန် ရဴဝွံမ္ဂးညးသ္ပဇကုကျာ် ညံၚ်ဆီဂွံပ္ဍူအာမ္ဂး။ ဒုၚ်ဝန် ရဴဝွံမ္ဂးဥဘတောဗျဉ်မ္ဂး၊ “လ္ပကဵုဟုတ်ယုတ် ကုသၚ်ညိ” ရဴဝွံ (ပၠုပ်စိုတ်တုဲ) ဒးကဵုထောံ ကုခမဳသအာၚ်ရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ ကိုပ်ကၠာဟွံစိုပ်ဒတုဲဏီ စ္ဍးအာမ္ဂး “လ္ပကဵုဟုတ်ယုတ် ကုသၚ်ညိ” ရဴဝွံ (ပၠုပ်စိုတ်တုဲ) ဒးကဵုထောံ ကုခမဳသအာၚ်ရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ ကိုပ်ကၠာဟွံစိုပ်ဒတုဲဏီ ရာံတိတ်ခရှ်မ္ဂး ။ ပ ။ ဒုၚ်ဝန် ရဴဝွံမ္ဂးဥဘတောဗျဉ်မ္ဂး၊ “လ္ပကဵုဟုတ်ယုတ် ကုသၚ်ညိ” ရဴဝွံ (ပၠုပ်စိုတ်တုဲ) ဒးကဵုထောံ ကုခမဳသအာၚ်ရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ စိုပ်ဒတုဲတုဲမှ စ္ဍးအာမ္ဂး ဘာဂှ် ဒှ်ဘာခမဳဂှ်ဟေၚ်ရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ စိုပ်ဒတုဲတုဲမှ ရာမ်တိတ်ခရှ်မ္ဂး ။ ပ ။ ချိုတ်အာမ္ဂး။ ဒုၚ်ဝန် ရဴဝွံမ္ဂးသာမဏဳမ္ဂး။ ဒုၚ်ဝန် ရဴဝွံမ္ဂးညးသၠးကၠေံသိက္ခာမ္ဂး။ ဒုၚ်ဝန် ရဴဝွံမ္ဂး ညးအာစိုပ်ပါရာဇ်မ္ဂး၊ သၚ် ဒှ်တၠရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ စိုပ်ဒတုဲတုဲမှ ဒုၚ်ဝန် ရဴဝွံမ္ဂးညးကြအ်ဥမ္မတ်မ္ဂး။ ဒုၚ်ဝန် ရဴဝွံမ္ဂးညးစိုတ်ကလှ်လဖှ်မ္ဂး။ ဒုၚ်ဝန် ရဴဝွံမ္ဂးညးဝေဒနာပ္ဍဵုပ္ဍိုက်မ္ဂး။ ဒုၚ်ဝန် ရဴဝွံမ္ဂးညးဒးဒုၚ်ဗက်ပတိတ်ထောံ ဟိုတ်မဟွံမၠာ်သ္ၚေဝ်အာပတ်မ္ဂး။ ဒုၚ်ဝန် ရဴဝွံမ္ဂးညးဒးဒုၚ်ဗက်ပတိတ်ထောံ ဟိုတ်မဟွံသၠးကၠေံ ကွေတ်မယုတ်အာမ္ဂး၊ ဘာဂှ် ဒှ်ဘာခမဳဂှ်ဟေၚ်ရ။
ယွံခမဳတအ် ပ္ဍဲသာသနာဝွံ ခမဳဂှ် ဂိုၚ်ကေတ်ကေၚ်ကာတၟိတုဲ စိုပ်ဒတုဲတုဲမှ ဒုၚ်ဝန် ရဴဝွံမ္ဂးခမၞုဲမ္ဂး။ ဒုၚ်ဝန် ရဴဝွံမ္ဂးညးကၠတ်ပံၚ်ဖက်မ္ဂး။ ဒုၚ်ဝန် ရဴဝွံမ္ဂးညးပြံၚ်အာဗော်တဳမ္ဂး။ ဒုၚ်ဝန် ရဴဝွံမ္ဂးတိရစ္ဆာန်မ္ဂး။ ဒုၚ်ဝန် ရဴဝွံမ္ဂးညးဂစိုတ်မိမ္ဂး။ ဒုၚ်ဝန် ရဴဝွံမ္ဂးညးဂစိုတ်မမ္ဂး။ ဒုၚ်ဝန် ရဴဝွံမ္ဂးညးဂစိုတ်တၠအရှန်မ္ဂး။ ဒုၚ်ဝန် ရဴဝွံမ္ဂးညးပလီုပလာ်ခမဳဗြဴမ္ဂး။ ဒုၚ်ဝန် ရဴဝွံမ္ဂးညးပါ်ဒကးသၚ်မ္ဂး။ ဒုၚ်ဝန် ရဴဝွံမ္ဂးညးသ္ပဇကုကျာ် ညံၚ်ဆီဂွံပ္ဍူအာမ္ဂး။ ဒုၚ်ဝန် ရဴဝွံမ္ဂးဥဘတောဗျဉ်မ္ဂး၊ သၚ်ဒှ်တၠရ။

===၆.၃.၅။ ကဵုအခေါၚ် မပတမ်သံဃဘတ်===
၃၂၅။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲ သ္ပဒတန်ဒၟံၚ် ပ္ဍဲဍုၚ်အာဠဝဳ ဗၞတ်မမိပ်လဟိၚ်တုဲမ္ဂး အတိုၚ်လၟေၚ်လၟေၚ် က္ညဂ္ၚေၚ်အာဒေသစာရိတ်မ္ဂး စိုပ်ကၠုၚ်ဍုၚ်ရာဇဂြိုဟ်တုဲ သ္ပဒတဴတန်ဒၟံၚ် ပ္ဍဲဘာဝေဠုဝန် မဒှ်ဒၞာဲကဵုစၞ ကုယန်လမ္စံက်ဂမၠိုၚ် ဇရေၚ်ဍုၚ်ရာဇဂြိုဟ်ဂှ်ရ။ ပ္ဍဲအခိၚ်ဂှ် ဍုၚ်ရာဇဂြိုဟ် စၞစသုၚ်ဝါတ်ခါဲရ၊ မၞိဟ်ဂမၠိုၚ် ကၠောန်သ္ပသံဃဘတ် ဟွံမာန်ရ၊ နွံပၟိက်ကၠောန်သ္ပ ဥဒ္ဒေသဘတ်ကီု နိမန္တနဘတ်ကီု သလာကဘတ်ကီု ပက္ခိကဘတ်ကီု ဥပေါသထိကဘတ်ကီု ပါဋိပဒိကဘတ်ကီုအိုတ်ရ။ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ကဵုအခေါၚ် သံဃဘတ်ကီု ဥဒ္ဒေသဘတ်ကီု နိမန္တနဘတ်ကီု သလာကဘတ်ကီု ပက္ခိကဘတ်ကီု ဥပေါသထိကဘတ်ကီု ပါဋိပဒိကဘတ်ကီုရ ရဴဝွံ (သ္ဂးရ)။

===၆.၃.၆။ ပွမကဵုသၟိတ် ဒဒှ်ခမဳ စၞောန်ထ္ၜးပိဏ္ဍပါတ်===
၃၂၆။	ပ္ဍဲအခိၚ်ဂှ် ခမဳဆဗ္ဗဂ္ဂဳဂမၠိုၚ် သွက်ဇကုတအ် ဂိုၚ်ကေတ် ဘတ်မပြဲဂမၠိုၚ်တုဲမ္ဂး ဘတ်မယုတ်ပရေအ်ဂမၠိုၚ်ဂှ် ကဵုကုခမဳဂမၠိုၚ်အိုတ်ရ။ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ခမဳမဍိုက်ပေၚ်တဴ ကေုာံအၚ်္ဂဂမၠိုၚ် မသုန်သာ်ဂှ် ဒးသၟိၚ်ပတိုန် ရဴဝွံမ္ဂး ခမဳစၞောန်ထ္ၜး ပိဏ္ဍပါတ်ရ။
ခမဳဂှ် ဟွံဗက် ဆန္ဒာဂတိရ။
ဟွံဗက် ဒေါသာဂတိရ။
ဟွံဗက် မောဟာဂတိရ။
ဟွံဗက် ဘယာဂတိရ။
စၞောန်ထ္ၜးတုဲ ဟွံဂွံစၞောန်ထ္ၜးဏီလေဝ် လေပ်တီရ။
ယွံခမဳတအ် ရဴဝွံ ဒးသၟိတ်ရ၊ ဗွဲကိုပ်ကၠာ သ္ဒးအာတ်ပါန်အခေါၚ် ခမဳရ၊ အာတ်ပါန်အခေါၚ်တုဲပ္ဍဲကြဴ ခမဳစဳကၠးဆိုက်ဗ္ဒက်တုဲ မၞုံကဵုအစောံသတ္တိဂှ် သ္ဒးကဵုသၚ်တီရ—
“ယွဴတဳလပိုဉ်တအ် သၚ် ဩဝ်ကလၚ်မှိၚ် (ဂလာန်) အဲဍိက်ညိ၊ ကမ်မၞုံကဵုအခိၚ်မဗဗွဲ ကုသၚ် ယဝ်ဒှ်မ္ဂး၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳစၞောန်ထ္ၜးပိဏ္ဍပါတ်ရ၊ ဣဝွံတုန် ပွမကဵုတီရောၚ်။
ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳစၞောန်ထ္ၜးပိဏ္ဍပါတ်ရ၊ ယြဴကုတဳလပိုဉ်မွဲ မၞုံကဵုပွမသ္ဍိုက် ပွမသၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳစၞောန်ထ္ၜးပိဏ္ဍပါတ်ရ၊ တဳလပိုဉ်ဂှ် သ္ဒးဒၟံၚ်သ္ၚိတ်သ္ၚိတ်ရ၊ ယြဴကုတဳလပိုဉ်မွဲ ဟွံမွဲကဵုပွမသ္ဍိုက်မၠိုက်ရ၊ တဳလပိုဉ်ဂှ် သ္ဒးဟီုတိုန်ရ။
သၚ် ဟဂပ်ဝ်သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳစၞောန်ထ္ၜးပိဏ္ဍပါတ်တုဲရ၊ ကုသၚ်ဂှ် မၞုံကဵုပွမသ္ဍိုက်မၠိုက်ရ၊ ဟိုတ်ဂှ်ရ ဒၟံၚ်ကၞပ်သ္ၚောံသ္ၚိတ်ဇြရ၊ နမဒၟံၚ်ကၞပ်သ္ၚောံသ္ၚိတ်ဇြရဴဝွံ ဂွံတီကေတ် ဒဒှ်မသ္ဍိုက်မၠိုက်ဂှ်ရ” ရဴဝွံ (သ္ဒးကဵုတီရ ရဴဝွံ သ္ဂးရ)။
ပ္ဍဲအခိၚ်ဂှ် “မုရဴသာ်လဵု ဂပ်ဝ်စၞောန်ထ္ၜးပိဏ္ဍပါတ်ရော?” ရဴဝွံ ကသပ်ဒှ် ကုခမဳစၞောန်ထ္ၜးပိဏ္ဍပါတ်ဂမၠိုၚ်ရ။ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ချူဂၞတ်စုတ် ပ္ဍဲဒုန်ကရေက်ကီု ပ္ဍဲဂၠး (မပတမ်သၠတာ) ကီုတုဲ ဂၟာဲထကဵုတုဲမ္ဂး တၞဟ်နစၞောန်ထ္ၜးပိဏ္ဍပါတ် ကဵုအခေါၚ်ရ ရဴဝွံ (သ္ဂးရ)။

===၆.၃.၇။ ပွမကဵုသၟိတ် ဒဒှ်မပတမ်ညးလးသၞာ ===
၃၂၇။	ပ္ဍဲအခိၚ်ဂှ် ခမဳ မလးဘာသၞာသတိက်သၞာဒၟံၚ် ကုသၚ် ဟွံမွဲရ ။ ပ ။ ခမဳပၟၚ်ဒြပ်ဟွံမွဲရ ။ ပ ။ ခမဳမဒုၚ်ဂိုၚ်ကေတ်သ္ၚာ ဟွံမွဲရ ။ ပ ။ ခမဳပါ်ပရအ်သ္ၚာ ဟွံမွဲရ ။ ပ ။ ခမဳမပါ်ပရအ်ယာဂု ဟွံမွဲရ ။ ပ ။ ခမဳမပါ်ပရအ်သတ်ဆု ဟွံမွဲရ ။ ပ ။ ခမဳမပါ်ပရအ် စၞစကွာၚ်ၜဲဟွံမွဲရ ။ ပ ။ စၞစကွာၚ်ၜဲ စွံပတန်လဝ် သီုဟွံပါ်ပရအ်ဂှ် လီုလာ်အာရ။ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ခမဳမဍိုက်ပေၚ်တဴ ကေုာံအၚ်္ဂဂမၠိုၚ်မသုန်သာ်ဂှ် ဒးသၟိတ်ပတိုန်ရဴဝွံမ္ဂး ခမဳမပါ်ပရအ် စၞစကွာၚ်ၜဲရ။
ခမဳဂှ် ဟွံဗက် ဆန္ဒာဂတိရ။
ဟွံဗက် ဒေါသာဂတိရ။
ဟွံဗက် မောဟာဂတိရ။
ဟွံဗက် ဘယာဂတိရ။
ပါ်ပရအ်တုဲ ဟွံဂွံပါ်ပရအ်ဏီလေဝ် လေပ်တီရ။
ယွံခမဳတအ် ရဴဝွံ ဒးသၟိတ်ရ။ ဗွဲကိုပ်ကၠာ သ္ဒးအာတ်ပါန်အခေါၚ် ခမဳရ၊ အာတ်ပါန်အခေါၚ်တုဲပ္ဍဲကြဴ ခမဳစဳကၠးဆိုက်ဗ္ဒက်တုဲ မၞုံကဵုအစောံသတ္တိဂှ် သ္ဒးကဵုသၚ်တီရ—
“ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ ကမ်မၞုံကဵုအခိၚ်မဗဗွဲ ကုသၚ် ယဝ်ဒှ်မ္ဂး၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမပါ်ပရအ် စၞစကွာၚ်ၜဲရ၊ ဣဝွံတုန် ပွမကဵုတီရောၚ်။
ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမပါ်ပရအ် စၞစကွာၚ်ၜဲရ၊ ယြဴကုတဳလပိုဉ်မွဲ မၞုံကဵုပွမသ္ဍိုက် ပွမသၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမပါ်ပရအ် စၞစကွာၚ်ၜဲရ၊ တဳလပိုဉ်ဂှ် သ္ဒးဒၟံၚ်သ္ၚိတ်သ္ၚိတ်ရ၊ ယြဴကုတဳလပိုဉ်မွဲ ဟွံမွဲကဵုပွမသ္ဍိုက်မၠိုက်ရ၊ တဳလပိုဉ်ဂှ် သ္ဒးဟီုတိုန်ရ။
သၚ် ဂပ်ဝ်သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမပါ်ပရအ် စၞစကွာၚ်ၜဲတုဲရ၊ ကုသၚ်ဂှ် မၞုံကဵုပွမသ္ဍိုက်မၠိုက်ရ၊ ဟိုတ်ဂှ်ရ ဒၟံၚ်ကၞပ်သ္ၚောံသ္ၚိတ်ဇြရ၊ နမဒၟံၚ်ကၞပ်သ္ၚောံဇြရဴဝွံ ဂွံတီကေတ် ဒဒှ်မသ္ဍိုက်မၠိုက်ဂှ်ရ” ရဴဝွံ (သ္ဒးကဵုတီရ ရဴဝွံ သ္ဂးရ)။

===၆.၃.၈။ ပွမကဵုသၟိတ် ဒဒှ်ညးသၠးပရိကာရာဗၞတ်ညိနာင် ===
၃၂၈။	ပ္ဍဲအခိၚ်ဂှ် ပ္ဍဲတိုပ်ဒြပ်သၚ် ပရိက္ခာရာဗၞတ်ညိနာၚ် ကတဵုဒှ်ကၠုၚ်ရ။ ဂရၚ်ပတီ ဟိုတ်ပရူပရာဝွံ ကုတဳလပိုဉ် ကျာ်တြဲအိုတ်ရ။ ယွံခမဳတအ် ခမဳမဍိုက်ပေၚ်တဴ ကေုာံအၚ်္ဂဂမၠိုၚ်မသုန်သာ်ဂှ် ဒးသၟိတ်ပတိုန်ရဴဝွံမ္ဂး ခမဳမသၠး ပရိက္ခရာဗၞတ်ညိနာၚ်ရ။
ခမဳဂှ် ဟွံဗက်ဆန္ဒာဂတိရ။
ဟွံဗက် ဒေါသာဂတိရ။
ဟွံဗက် မောဟာဂတိရ။
ဟွံဗက် ဘယာဂတိရ။
သၠးတုဲ ဟွံဂွံသၠးဏီလေဝ် လေပ်တီရ။
ယွံခမဳတအ် ရဴဝွံ ဒးသၟိတ်ရ၊ ဗွဲကိုပ်ကၠာ သ္ဒးအာတ်ပါန်အခေါၚ် ခမဳရ၊ အာတ်ပါန်အခေါၚ်တုဲပ္ဍဲကြဴ ခမဳစဳကၠးဆိုက်ဗ္ဒက်တုဲ မၞုံကဵုအစောံသတ္တိဂှ် သ္ဒးကဵုသၚ်တီရ—
“ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ ကမ်မၞုံကဵုအခိၚ်မဗဗွဲ ကုသၚ် ယဝ်ဒှ်မ္ဂး သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမသၠး ပရိက္ခရာဗၞတ်ညိနာၚ်ရ၊ ဣဝွံတုန် ပွမကဵုတီရောၚ်။
ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂးခမဳသၠး ပရိက္ခရာဗၞတ်ညိနာၚ်ရ၊ ယြဴကုတဳလပိုဉ်မွဲ မၞုံကဵုပွမသ္ဍိုက် ပွမသၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမသၠး ပရိက္ခရာဗၞတ်ညိနာၚ်ရ၊ တဳလပိုဉ်ဂှ် သ္ဒးဒၟံၚ်သ္ၚိတ်သ္ၚိတ်ရ၊ ယြဴကုတဳလပိုဉ်မွဲ ဟွံမွဲကဵုပွမသ္ဍိုက်မၠိုက်ရ၊ တဳလပိုဉ်ဂှ် သ္ဒးဟီုတိုန်ရ။
သၚ် ဂပ်ဝ်သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမသၠး ပရိက္ခရာဗၞတ်ညိနာၚ်တုဲရ၊ ကုသၚ်ဂှ် မၞုံကဵုပွမသ္ဍိုက်မၠိုက်ရ၊ ဟိုတ်ဂှ်ရ ဒၟံၚ်ကၞပ်သ္ၚောံသ္ၚိတ်ဇြရ၊ နမဒၟံၚ်ကၞပ်သ္ၚောံသ္ၚိတ်ဇြ ရဴဝွံ ဂွံတီကေတ် ဒဒှ်မသ္ဍိုက်မၠိုက်ဂှ်ရ” ရဴဝွံ (သ္ဂးကဵုတီရ ရဴဝွံ သ္ဂးရ)။
ခမဳမသၠး ပရိက္ခာရာဗၞတ်ညိနာၚ်ဂှ် ဒးကဵုတၞိၚ်မွဲတၞုၚ်ရ၊ ဒးကဵုၜုန်သၟတ်မွဲရ၊ ဒးကဵုဒၞပ်မွဲချဴရ၊ ဒးကဵုကာယဗန်မွဲတၞုၚ်ရ၊ ဒးကဵုဇုက်ကၟာဲရ၊ ဒးကဵုခ္ဍိုဟ်ဍာ်ယာတ်ရ၊ ဒးကဵုခ္ဍိုဟ်ဍာ်ဓမၚ်ကရိုဏ်ရ၊ အမာတ်ဇမၠိၚ်ရ၊ (ကောန်ကၞၚ်သ္ၚာမဂၠိၚ်)၊ ဒးကဵုအမာတ်အနာံမဂၠေံရ၊ ဒးကဵုဗွဝ်ဂၞါသ္ၚိသ္ၚာဇၞော်ရ၊ ဒးကဵုဗွဝ်ဂၞါသ္ၚိသ္ၚာဇၞော်ရ၊ ဒးကဵုဗွဝ်ဂၞဴသ္ၚိသ္ၚာဍောတ်ရ၊ ဒးကဵုအမာံဇမၠိၚ်ရ၊ ဒးကဵုအမာတ်ဇမၠေံရ။
ကၠေၚ်သွဟ် ဍာ်သာဲ တၚ်လာဲသၚ်ဂမၠိုၚ် နွံမ္ဂး ဒးကဵုသွက်ဂွံကၠာန်မွဲဝါရ၊ မွဲလှေ်ပၠန်လေဝ် မိက်ကၠာန်မ္ဂး မွဲလှေ်ပၠန်လေဝ် ဒးကဵုရ။

===၆.၃.၉။ ပွမကဵုသၟိတ် ဒဒှ်မပတမ်ညးကဵုသ္ၚာသၞုက်ဗြဲ===
၃၂၉။	ပ္ဍဲအခိၚ်ဂှ် ခမဳ မကဵုသ္ၚာသၞုက်ဗြဲ ကုသၚ် ဟွံမွဲရ ။ ပ ။ ခမဳမကဵုဗဗေၚ် ဟွံမွဲရ ။ ပ ။ ခမဳမဖအောဝ်စကာ ပၟၚ်အာရှာမ် ဟွံမွဲရ ။ ပ ။ ခမဳမဖအောဝ် သာမဏဳ ဟွံမွဲရ၊ သာမဏဳဂမၠိုၚ် ဟိုတ်မဟွံဖအောဝ်စကာဂှ်ရ ဟွံကၠောန်သ္ပ ကမၠောန်ကေၚ်ကာအိုတ်ရ။ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ခမဳမဍိုက်ပေၚ်တဴကေုာံ အၚ်္ဂမသုန်သာ်ဂှ် ဒးသၟိတ်ပတိုန် ရဴဝွံမ္ဂး ခမဳမဖအောဝ်စကာ သာမဏဳရ။
ခမဳဂှ် ဟွံဗက် ဆန္ဒာဂတိရ။
ဟွံဗက် ဒေါသာဂတိရ။
ဟွံဗက် မောဟာဂတိရ။
ဟွံဗက် ဘယာဂတိရ။
ဖအောဝ်စကာတုဲ ဟွံဂွံဖအောဝ်စကာဏီလေဝ် လေပ်တီရ။
ယွံခမဳတအ် ရဴဝွံ ဒးသၟိတ်ရ၊ ဗွဲကိုပ်ကၠာ သ္ဒးအာတ်ပါန်အခေါၚ် ခမဳရ၊ အာတ်ပါန်အခေါၚ်တုဲပ္ဍဲကြဴ ခမဳစဳကၠးဆိုက်ဗ္ဒက်တုဲ မၞုံကဵုအစောံသတ္တိဂှ် သ္ဒးကဵုသၚ်တီရ—
“ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ ကမ်မၞုံကဵုအခိၚ်မဗဗွဲ ကုသၚ် ယဝ်ဒှ်မ္ဂး၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမဖအောဝ် သာမဏဳရ၊ ဣဝွံတုန် ပွမကဵုတီရောၚ်။
ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ သၚ် သၟိတ်ပတိုန် ခမဳမၞုံယၟုဝွံ ရဴဝွံမ္ဂးခမဳမဖအောဝ်စကာ သာမဏဳရ၊ ယြဴကုတဳလပိုဉ်မွဲ မၞုံကဵုပွမသ္ဍိုက် ပွမသၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမဖအောဝ်စကာ သာမဏဳရ၊ တဳလပိုဉ်ဂှ် သ္ဒးဒၟံၚ်သ္ၚိတ်သ္ၚိတ်ရ၊ ယြဴကုတဳလပိုဉ်မွဲ ဟွံမွဲကဵုပွမသ္ဍိုက်မၠိုက်ရ၊ တဳလပိုဉ်ဂှ် သ္ဒးဟီုတိုန်ရ။
သၚ် ဂပ်ဝ်သၟိတ်ပတိုန် ခမဳမၞုံယၟုဝွံ ရဴဝွံမ္ဂး ခမဳမဖအောဝ်စကာ သာမဏဳတုဲရ၊ ကုသၚ်ဂှ် မၞုံကဵုပွမသ္ဍိုက်မၠိုက်ရ၊ ဟိုတ်ဂှ်ရ ဒၟံၚ်ကၞပ်သ္ၚောံသ္ၚိတ်ဇြရ၊ နမဒၟံၚ်ကၞပ်သ္ၚောံသ္ၚိတ်ဇြ ရဴဝွံ ဂွံတီကေတ် ဒဒှ်မသ္ဍိုက်မၠိုက်ဂှ်ရ” ရဴဝွံ (သ္ဒးကဵုတီရ ရဴဝွံ သ္ဂးရ)။
❀❀❀ခဏ်တတိယတုဲရ။❀❀❀
✵✵✵သေနာသနက္ခန္ဓကဆဋ္ဌတုဲရ။✵✵✵

===❖ သေနာသနက္ခန္ဓကဂှ် ဗွဲခမ္ဍန်===

ပ္ဍဲအခိၚ်ဂှ် တဳလမၞုံပိုဉ်ကျာ်တြဲ ဟဂွံပညပ်ဘာဏီရ၊ ပဒတဴ ပ္ဍဲဌာန်ဂှ်ဂှ်အိုတ်ရ၊ ကွးကျာ်တြဲဂမၠိုၚ်ဂှ် တိတ်ကၠုၚ် နူဌာန်ဂှ်ဂှ်အိုတ်ရ။
သေဌဳ ညာတ်ဒးတုဲ ဂရၚ်ပတီ ဂလာန်ဝွံမ္ဂး ကဵုသိုၚ်ခၞံမ္ဂး ပဒတဴအိုတ်ဟာရ၊ မွဲလှေ်ပၠန် ဂရၚ်ပတီသၟာန် ကျာ်တြဲအိုတ်ရ။
ကဵုအခေါၚ် ဘာဂမၠိုၚ်မသုန်ဂကူ မတွံဂးဘာဖျေံစၟဳၜါလပါ် ဘာဖျေံစၟဳမွဲလပါ် ပြသာဒ်ခၠုပ် ထီုဂိုဟ်ဝွံရ။ သေဌဳ ကဵုသိုၚ်ခၞံ ဘာဂမၠိုၚ်ရ။
ဂကောံမၞိဟ်မဂၠိုၚ် ကဵုသိုၚ်ခၞံ ဘာမဟွံမွဲကဵုတြၚ် ဟွံမွဲကဵုကၟာတ်လဒဵုရ၊ (ကဵုအခေါၚ်) သၠတြၚ် ဇဵုတြၚ် ခအဳသၟတ် ပးလကံက်လတူရ။
(ကဵုအခေါၚ်) ပၞော်သွက်ဂွံတံၚ် ဇုက်သွက်ဂွံတံၚ် ဒယိုၚ်တိုၚ်စုတ်သၞောဝ်တြၚ် ပးလကံက် ဆုသၟတ် သွက်ဂွံစုတ်သၞောဝ်တြၚ် (ဂွေန်တဲကၞုဲပသဲ) သၞောတ်တြၚ်သၟတ် သၞာဲတြၚ် ပသဲတ္ၚံက် ဗရိုတ် ပသဲတ္ၚံက်ဆု ပသဲတ္ၚံဒြၚ်သတ်ရ။
ကဵုအခေါၚ် ယန္တရာပံက် (ကသအ်) သၞောဝ်တြၚ်သၟတ် (ကောန်ကသအ်)စၟဳ ပွမလံက်လေတ် အပ္ဍဲမ္ၚး ဗတၚ်ကျာတိုၚ်ဗွုတ် ဗတၚ်ကျာဒဇာ ဗတၚ်ကျာဒုၚ်ကရေက် ကဝးဇုက်ဇိုတ်ဇိုၚ် သၞာလးချောဲရ။
(ကဵုအခေါၚ်) ပွမလံက်လေတ် နကဵုတိ (ပွမဗဝ်တိသဝ်) ဇံၚ်တာန်လဝ်ကဵုၜဝ် ဇံၚ်ဂတဵုမၞုံကဵုၝောံ မဂပ်ဝ်ပြိုက်လဝ်ပ္ဍဲဇိုၚ် သုၚ်စောဲပ္ဍဲသုသာန် ဇံၚ်ဂတဵု မၞုံကဵုၝောံ ကေုာံဇိုၚ်မွဲဗ္စပ်ဓဝ် ဇံၚ်ဂတဵု မၞုံကဵုဇိုၚ်သဏ္ဌာန်ၚာၚ်ဂတာံ ဇံၚ်ဂတဵု မၞုံကဵုဇိုၚ်မဂပ်ဝ်ပြိုက်လဝ်ပ္ဍဲၝောံ ဂတဵုပန်ကၠၚ် ဂတဵုမသၠုၚ်ရ။
(ကဵုအခေါၚ်) ဇံၚ်ဂတဵုမၞုံကဵုအၚ်္ဂထပှ်ပြကာ ဇံၚ်ဂတဵုတာန်လဝ်ကဵုၜဝ် ဂတဵုဒက်တာန်ယာတ်တမြံၚ် ဂတဵုဇိုၚ်ဗ္ၜေအ် ဂတဵုဇိုၚ်သဏ္ဌာန်သတ်တလုဲ သၞာကောပ်ကာဲဒေါဲ (ဂတဵုထၟိက်) ဂတဵုဆံက်ရ။
ဇံၚ်မသၠုၚ် ဇြုံဒွံဒး ဇိုၚ်ဇံၚ်သၠုၚ်လောန် ဂၞဳဒုၚ်ဇိုၚ်ဇံၚ် မၞုံဗၞတ်ဒ္စါံလပုဟ်တဲ တောဝ်ဒ္စါံခန် ယာတ်တမြံၚ် သၞာပြိုက်ချဵု ဂၞဳမၞုံဗၞတ်ကဝက်ဇကုကီု ဖုန်ပေါဲက္ဍဟ်ဒဵု ယာတ်သုၚ်စောဲဘာ ပွမဒက်ပူပါတ် ပွမဒတုံစှေ်သၟဝ် သံက်ကယျာတုဲကၠတ်ဏာ။
ကျာ်တြဲ ကဵုအခေါၚ် ပွမထၞဟ်ဍာ်ဂဥုဲ ပွမဖျောန်ဗီုတဲမသုန်တၞုၚ်ရ၊ ဘာတဳ ဘာခမဳ တိဖုဲကာမ် တိကမၠေတ်။
ဇၜိုတ်ဆု ဂတာတဲပသဲ တိဖုဲကၞောန်သ္ၚု တိဖုဲခၞိက်ရာဲ ကၠေၚ်ပၠုဲ ဂၠိုၚ်အာမ္ဂး ကဵုအခေါၚ် သွက်ဂွံပတိတ်ထောံ မွဲလှေ်ပၠန်ရ။ တိတမြံၚ် တိအိက်ကြုက်တိ။
ဇၜိုတ်ဆု ဍာ်ဂဥုဲကသဴ တိသဝ် ပွမဗဝ်တိ ခမဳမတိုန် လောစှေ်အိုတ်ရ၊ ဂၠး (ဗလးခဠာတ်) ဗ္ဒၚ်ကဝက် မွဲလှေ်ပၠန်ဂၠမ်ပိဂကူ။
ဘာသၟတ် ဇိုၚ်ဗ္ဒၚ် ဍေက်ဍာ်ဗြဲရ၊ ပွမက္ညာၚ်ကရေဲ ဇၜံက်ဂမာဲ ဒုန်တေၚ်သ္ၚာ ဇုက်တေၚ်ဗလဲသ္ၚာ ဒၞာဲဒုၚ်ကၟုဲ ကာဲလာဓရိုဟ်။
ဗလဲတၞိန် ခၞိက်တိ ဒးသ္ပနယ် ပ္ဍဲလၟေၚ်မသ္ဂးလဝ်သၟဝ်တုဲရ၊ ပ္ဍဲအမှဲအကး ဂမ္တဴတ္ၚဲရ၊ စၚ်နုၚ်ဍာ်သွုၚ် အစဳရေၚ်သ္ဂးလဝ်သၟဝ် ခရော်(ဗြံက်)။
မုက်ထော်ဘာ ပြဝိုဏ် သ္ၚိဇရုၚ်ပၟတ် အာရှာမ် မွဲလှေ်ပၠန် မုက်ထောံတြၚ် ဒးသ္ပနနယ်မသ္ဂးလဝ်သၟဝ်ရ။
ပြာသာဒ်စၟဳအၚ်္ဂဒဵု အနာထပိဏ္ဍိကသေဌဳ မၞုံကဵုသဒ္ဓါလျုၚ် အာဂြိုပ်ကြက်ဂြၚ်ရ၊ အနာထပိဏ္ဍိကသေဌဳ မတီညာတ်သစ္စ ဘိက်နိမန် ကျာ်တြဲ မွဲဟာန်ကေုာံသၚ်ရ။
ပ္ဍဲအကြာဂၠံၚ်တရဴ ဖအောဝ်စကာရ၊ ဂကောံမၞိဟ်မဂၠိုၚ် ကဵုကၠောန်သ္ပ အာရှာမ်ရ၊ ပ္ဍဲဍုၚ်ဝေသာလဳ နူကၠာ ကေၚ်ကာတၟိလေဝ် သီဂိုၚ်ကေတ်ရ။
မုရဴညးမွဲ ထေက်ရော?၊ ဘာရုၚ်ကဵုပိုဉ် ဇာတ်သၟိၚ်သဝ်ရဝကာ် ပူဂိုလ်မဟဂပ်ဝ် လ္ၚောဝ်သီဂိုၚ်ကေတ်ရ၊ ပ္ဍဲအပ္ဍဲကွာန်လေဝ် သၞားလးချဵု(ဖ္ဍဳ) စိုပ်သာရဝှ်ရ။
ကဵုပတန်အာရှာမ်ရ၊ ပွမညာန်ညေဲ ပ္ဍဲဘာရုၚ်ကဵုပိုဉ် ခမဳဂိယဲ သၞာသတိက်သၞာဒၟံၚ်မပြဲ ပွမကော်မြော် ဂကောံခမဳစှ်ထပှ်ဇကု ဌာန်ဂှ်။
မုရဴခမဳမွဲ မုရဴနနယ်မွဲ ဂွံပါ်ပရအ်ရော?၊ ဒးပါ်ပရအ် ဗွဲအပိုၚ်အခြာဘာ အပိုၚ်အခြာ ပြဝိုဏ်ရ၊ သွက်ဘိုအ်လက်ကရဴ (သွက်ဘိုအ်မဗဗွဲ)လေဝ် ကဵုအခေါၚ်ရ၊ သွက်ဘိုအ်လက်ကရဴဂှ် ဟွံမိက်ကဵုမ္ဂး ဟဂပ်ဝ်ကဵုရ။
မ္ၚးသိမ် အခါကာလအိုတ်သီု ဘာသၞာသတိက်သၞာဒၟံၚ် ပွမကဵုဂိုၚ်ကေတ်ဘာပိဂကူ ခမဳနန္ဒ ပွမထိုၚ်သး ခမဳဒတူ ခမဳသၞာတုပ်သၟဟ်။
ခမဳသၞာတုပ်သၟဟ်ဂမၠိုၚ် ပလီုပလာ်အိုတ်ရ။ ဂကောံခမဳပိဇကု ဂကောံခမဳၜါဇကု ညးဟွံဂွံအခေါၚ်ဂဇအ်သၞာတုပ်သၟဟ် သၞာဇမၠိၚ် ပွမပြဘိုက်သုၚ်စောဲ။
မိနော် ပ္ဍဲကဳဋာကိရိ ဌာန်ဟွံကြပ်ဟွံသ္ၚောဲ ပွမပါ်ပရအ် ဍုၚ်အာဠဝဳ ပွမထၟံက်ၚေက်ကမၚ်ကရ် ပွမလံက်လေတ်ဗ္ဒၚ် ပွမဗ္ဂပ်တြၚ် ပွမၜတ်ဇဵုတြၚ်။
ဗတၚ်ကျာ သာ်ဗု သာ်လမ္စံက် ဆီတၟံ ပွမစၟဳ ပွမဒက် ပွမစွံသ္ၚိဖရာပ် ပွမကဝ်သကုတ် အိက်ဂၠဴ ပွမလံက်ဍာ်ဗစိုတ် လုကဴၜါစှော်သၞာံ လုကဴပိစှော်သၞာံ ပွမကဵု စဵုအခိၚ်ယေက်ပၟတ်ပၠိုတ်။
ဘာစိုပ်ဒတုဲ ဘာမဟဂွံသ္ပဏီ ပ္ဍဲဘာသၟတ် မသုန်သၞာံတြဴသၞာံ၊ ပ္ဍဲဘာဖျေံစၟဳမွဲလပါ် ထပှ်သၞာံဒ္စါံသၞာံ၊ ပ္ဍဲဘာဇၞော် လုကဴစှ်သၞာံစှ်ၜါသၞာံဂမၠိုၚ် ဘာဂမၠိုၚ်အိုတ်သီု ကဵုထောံခမဳမွဲဇကုအိုတ်ရ၊ ကဵုခမဳသအာၚ် ပဒတဴအိုတ်ရ။ ဒြပ်သၚ် မ္ၚးသိမ် အခါကာလအိုတ်သီု စ္ဍးအာရ၊ ခရှ်လေဝ် ရာမ်တိတ်အိုတ်ရ။
ပွမချိုတ် သာမဏဳ ညးသၠးကၠေံသိက္ခာ ညးအာစိုပ်ပါရာဇ် ညးကြအ် ညးစိုတ်ကလှ်လဖှ် ညးဝေဒနာပ္ဍဵုပ္ဍိုက် ပွမဟွံမၠာ်သ္ၚေဝ်အာပတ်။
ပွမဟွံဇအုဲဇဗ ကွေတ်မှာရာ ခမၞုဲ ထေယျသံဝါသက ညးပြံၚ်အာဗော်တဳ တိရစ္ဆာန် ညးဂစိုတ်မိ ညးဂစိုတ်မ ညးဂစိုတ်တၠအရှန် ညးပလီုပလာ်ခမဳဗြဴ။
ညးပါ်ဒကးသၚ် ညးသ္ပညံၚ်ဆီဂွံပ္ဍူ ဥဘတောဗျဉ် လ္ပကဵုဟုတ်ယုတ် ကုသၚ်ညိ ရဴဝွံ ပၠုပ်စိုတ်တုဲ ကဵုအခေါၚ် သွက်ဂွံကဵု ကေၚ်ကာတၟိဂှ် ကုခမဳသအာၚ်ရ။
ကိုပ်ကၠာဟွံစိုပ်ဒတုဲဏီ စ္ဍးအာမ္ဂး ကဵုအခေါၚ် သွက်ဂွံကဵု ကုခမဳသအာၚ်ရ။ စိုပ်ဒတုဲတုဲမှ စ္ဍးအာမ္ဂး ဒှ်ဘာခမဳဂှ်ဟေၚ်ရ။ ရာမ်တိတ်ခရှ်မ္ဂး ချိုတ်အာမ္ဂး ဒှ်သာမဏဳမ္ဂး။
ဒုၚ်ဝန် ရဴဝွံမ္ဂး သၠးကၠေံသိက္ခာ အာစိုပ်ပါရာဇ် ခမၞုဲမ္ဂး သၚ်ဟေၚ် ပိုၚ်ပြဳရ၊ ဒုၚ်ဝန် ရဴဝွံမ္ဂး ညးကြအ် ညးစိုတ်ကလှ်လဖှ် ညးဝေဒနာပ္ဍဵုပ္ဍိုက်။ ပွမဟွံမၠာ်သ္ၚေဝ် ပွမဟွံဇအုဲဇဗ ပွမဟွံသၠးကၠေံ ကွေတ်မှာရာမ္ဂး ဘာဂှ် ဒှ်ဘာခမဳဂှ်ဟေၚ်ရ။
ခမဳဂှ် ဒုၚ်ဝန်ရဴဝွံမ္ဂး ခမၞုဲ ထေယျသံဝါသက ညးပြံၚ်အာဗော်တဳ တိရစ္ဆာန် ညးဂစိုတ်မိ ညးဂစိုတ်မ ညးဂစိုတ်တၠအရှန် ညးပလီုပလာ်ခမဳဗြဴ ညးပါ်ဒကးသၚ် ညးသ္ပညံၚ်ဆီဂွံပ္ဍူ ဥဘတောဗျဉ်မ္ဂး သၚ်ဟေၚ် ပိုၚ်ပြဳရ။
ရၚ်တၠုၚ်ဏာ ဘာသအာၚ်အိုတ်ရ၊ ဟွံဂပ်ဝ် ရဴဝွံ ဂိုၚ်ကေတ်ရ၊ သရိုဟ်စှေ်ရ၊ ယာတ်ကၟဝ် ယာတ်စၞာံကၟီ ကဝးဇုက်ဇိုတ်ဇိုၚ် ယာတ်တမြံၚ် လိုန်အိုတ်ရ။
ပွမလိုန် နဇိုၚ်မဍေက် ပွမလိုန် နကဵုဒၞပ် ပွမချဟ်စုတ်ဍာ်ပါၚ် ပွမခရက်ခရောဝ် ပွမဗ္ဒာဲဒလာဲ ပွမခရက်ခရောဝ် နဇိုၚ်ဂတဵုဒလာဲ ဇိုၚ်ပကြာတ်တုဲ သၞာလး။
ပွမက္ညအာ ဍုၚ်ရာဇဂြိုဟ် ကၠောန်သ္ပသံဃဘတ်ဟွံမာန် ပိဏ္ဍပါတ်ဍိုန်လျ ခမဳစၞောန်ထ္ၜးပိဏ္ဍပါတ် ပသာ်ဂွံစၞောန်ထ္ၜးရော၊ ပွမသၟိတ် ခမဳညးလးသၞာ ခမဳပၟၚ်ဒြပ်။ ပွမသၟိတ် ခမဳမကဵုဂိုၚ်ကေတ်သ္ၚာ ခမဳမပါ်ပရအ် ခမဳမပါ်ပရအ်ယာဂု ခမဳမပါ်ပရအ်သတ်ဆု ခမဳမပါ်ပရအ် စၞစကွာၚ်ၜဲ ခမဳမပါ်ပရအ်ဒြပ်ဗၞတ်ညိနာၚ်။ ပွမသၟိတ် ခမဳမကဵုဒုၚ်ဂိုၚ်ကေတ်သ္ၚာသၞုက်ဗြဲ တုပ်သၟဟ်သာ်ဂှ် ခမဳမကဵုဒုၚ်ဂိုၚ်ကေတ်ဗဗေၚ် ခမဳမဖအောဝ်စကာပၟၚ်အာရှာမ် သာမဏဳ။
ကျာ်တြဲ မလေပ်ပလီုပလာ်ဗပါ်ကၠေံ ကိလေသအိုတ်သီု မတီညာတ်လောက မၞုံကဵုစိုတ် မနွံပၟိက်ဒတုဲမြမောဝ်ဂှ် သွက်ဂွံလုပ်စၛာန်ကီု သွက်ဂွံမၠာ်သ္ၚဳဝိပဿနာကီု ကဵုအခေါၚ်ဘာ မၞုံကဵုဖဵုမဂွံအောပ်ဗ္ဒ မၞုံကဵုဖဵုမဒှ်တသိုခ်ရ။

☀︎☀︎☀︎သေနာသနက္ခန္ဓကတုဲရ။☀︎☀︎☀︎ 

==၇။ သံဃဘေဒကက္ခန္ဓက==
===၇.၁။ အခဏ်ပထမ===
====၇.၁.၁။ သၟိင်သကျဝင်တဴတၠ ပခမဳ====
၃၃၀။ ပ္ဍဲအခိင်တဳလမၞုံပိုဉ်ကျာ်တြဲ မပတၠပိုဉ်တြဴပြကာ သ္ပဒတဴဒၟံၚ် ပ္ဍဲနိဂီုမၞုံယၟု အနုပိယ သၟိၚ်မလ္လဂမၠိုၚ်ဂှ် သၟိၚ်သကျဝၚ်မပြာကဋ်ဒယှ်တှ်လောန်ဂမၠိုၚ် ဒ္ဂေတ်ပတုပ်ဗက် တဳလမၞုံပိုဉ်ကျာ်တြဲ မသ္ပခမဳတုဲ ပခမဳအိုတ်ရ။
ပ္ဍဲအခိၚ်ဂှ် ပၞောဝ်သၟိၚ်သကျဝၚ်မဟာနာမ် ကေုာံသၟိၚ်သကျဝၚ်အနုရုဒ္ဓ ကောကဵုဒေံဂမၠိုၚ်ၜါတၠဂှ် သၟိၚ်သကျဝၚ်အနုရုဒ္ဓဂှ် ဍိုန်ဍောတ်ၜတ်တကတ်လောန်ရ၊ ကုကောန်သၟိၚ်ဂှ် ပြသာဒ်နွံပိတၞုၚ်အိုတ်ရ။ မွဲတၞုၚ်ဂှ်တုဲ ပြာသာဒ်ပဒတဴ ရာသဳမုဟ်ကျာရ၊ မွဲတၞုန်ဂှ်တုန် ပြသာဒ်ပဒတဴ ရာသဳက္ညၚ်ရ။ မွဲတၞုၚ်ဂှ်တုန် ပြသာဒ်ပဒတဴ ရာသဳဗြဲရ၊ ကောန်သၟိၚ်ဂှ် လုကဴဂိတုဗြဲဂမၠိုၚ်ပန်ဂိတု သီုမဒုၚ်စသုၚ် နကဵုကွိၚ်ကွိုက်ဂမၠိုၚ် ညးဗြဴဂမၠိုၚ်ဟေၚ်တိၚ်တိုက်ဂှ် ဟွံစှေ်ထပ်သၟဝ် ပြာသာဒ်ရ၊ ပ္ဍဲအခိၚ်ဂှ်—
“ပ္ဍဲအခိၚ်လၟုဟ် သၟိၚ်သကျဝၚ် မပြာကဋ်ဒယှ်တှ်လောန်ဂမၠိုၚ် ဒ္ဂေတ်ပတုပ်ဗက် တဳလမၞုံပိုဉ်ကျာ်တြဲ မသ္ပခမဳတုဲ ပခမဳအိုတ်ရ၊ နူဂကူပိုဲညးဂမၠိုၚ် နူဂကူပိုဲညးဂမၠိုၚ် နူအဝေါၚ်ခရှ် လုပ်အဝေါၚ်ခမဳတုဲ ညးပခမဳလေဝ် ဟွံမွဲမွဲရ၊ အဲကဵုဒှ် အနုရုဒ္ဓကဵုဒှ် ဂွံပခမဳမ္ဂး ခိုဟ်သန်ရ” ရဴဝွံ ကသပ်ဒှ် ကုသၟိၚ်သကျဝၚ် မဟာနာမ်ရ။
ပ္ဍဲအခိၚ်ဂှ် သၟိၚ်သကျဝၚ်မဟာနာမ် ပြာပ်အာဇရေၚ် ကောန်သၟိၚ်အနုရုဒ္ဓတုဲပ္ဍဲကြဴ—
“ယွံဒေံအနုရုဒ္ဓ ပ္ဍဲအခိၚ်လၟုဟ် သၟိၚ်သကျဝၚ် မပြာကဋ်ဒယှ်တှ်လောန်ဂမၠိုၚ် ဒ္ဂေတ်ပတုပ်ဗက် တဳလမၞုံပိုဉ်ကျာ်တြဲ မသ္ပခမဳတုဲ ပခမဳအိုတ်ရ၊ နူဂကူပိုဲညးဂမၠိုၚ် နူအဝေါၚ်ခရှ် လုပ်အဝေါၚ်ခမဳတုဲ ညးပခမဳမမိက်ကဵုမွဲမွဲ ဟွံမွဲရ၊ ဟိုတ်ဂှ်ရ တၠအဲလေဝ် သြဝ်ပခမဳညိ၊ အဲလေဝ် ကြက်ပခမဳရ” ရဴဝွံ ဟီုသ္ဂးကဵုကောန်သၟိၚ်အနုရုဒ္ဓရ။
အဲဂှ် ဒှ်ညးဍိုန်ဍောတ်ၜတ်တကတ်လောန်ရ၊ နူအဝေါၚ်ခရှ် လုပ်အဝေါၚ်ခမဳတုဲသွက်ဂွံပခမဳဂှ် အဲဟွံသၟဟ်ရထရ၊ တၠအဲဟေၚ် သြဝ်ပခမဳညိ ရဴဝွံ (သ္ဂးရ)။
ယွံဒေံအနုရုဒ္ဓ သြဝ်ကၠုၚ်ညိ၊ စပ်ကဵုကမၠောန်ကေၚ်ကာခရှ် ညးပဒတဴသ္ၚိကၟိန်တုဲ ကြက်ဒၠောံဗတောန် တၠအဲရ။ ဗွဲကိုပ်ကၠာ ဒးကဵုထဲတိရ၊ ကဵုထဲတိတုဲ ဒးကဵုတဵုပဠုမ်(ဂြာတ်မ)ရ၊ကဵုတဵုပဠုမ်တုဲ ဒးသပၠုပ်ဍာ်ရ၊ ကဵုသပၠုပ်ဍာ်တုဲ ဒးကဵုပတိတ်ဍာ်ရ၊ ကဵုပတိတ်ဍာ်တုဲ ဒးကဵုဂစှေ် ချောဲဗဝ်တမ်ရ၊ ကဵုဂစှေ်ချောဲဗဝ်တမ်တုဲ ဒးကဵုရတ်ရ၊ ကဵုရတ်တုဲ ဒးကဵုရၚ်တၠုၚ်ပတိတ်ဏာရ၊ ကဵုရၚ်တၠုၚ်ပတိတ်ဏာတုဲ ဒးကဵုဗွဝ်ဖအုံရ၊ ကဵုဗွဝ်ဖအုံတုဲ ဒးကဵုပၠိုန်ရ၊ ကဵုပၠိုန်တုဲ ဒးကဵုရၚ်တၠုၚ် ၜံက်ဂရိုက်ပတိတ်ဆံက်ဂမၠိုၚ်ရ၊ ကဵုရၚ်တၠုၚ်ၜံက်ဂရိုက်ပတိတ်ဆံက်ရ၊ ဒးကဵုရၚ်တၠုၚ်ပတိတ် တဝ်သြောံသၟတ်ဂမၠိုၚ် ‘သ္ပအ်သြောံဂမၠိုၚ်’ ရ၊ ကဵုရၚ်တၠုၚ်ပတိတ် တဝ်သြောံသၟတ်ဂမၠိုၚ်တုဲ ဒးကဵုသရဳရ၊ ကဵုသရဳတုဲ ဒးကဵုရၚ်တၠုၚ်သပၠုပ်ဟၚ်စာတ်ရ၊ ကဵုရၚ်တၠုၚ်သပၠုပ်တုဲ ပ္ဍဲသၞာံဂတတေံလေဝ် ဒးကၠောန်သ္ပ အတိုၚ်ဝွံရ၊ သၞာံဂတဂတတေံလေဝ် အတိုၚ်ဝွံဟေၚ် ဒးကၠောန်သ္ပရ ရဴဝွံ (ဒၠောံဗတောန်ရ)။
ကမၠောန်ကေၚ်ကာဂမၠိုၚ် အိုတ်အာဟွံမာန်အိုတ်ရ၊ ပွမစိုပ်ဒတုဲ ကမၠောန်ကေၚ်ကာဂမၠိုၚ် ဟွံပြာကဋ်ရ၊ မုရဴပ္ဍဲအခိၚ်မွဲ ကမၠောန်ကေၚ်ကာဂမၠိုၚ် ကြက်အိုတ်အာမာန်အိုတ်ရော?၊ မုရဴပ္ဍဲအခိၚ်မွဲ ပွမစိုပ်ဒတုဲ ကမၠောန်ကေၚ်ကာဂမၠိုၚ် ပြာကဋ်ရော?၊ ပိုဲညးဂမၠိုၚ် မုရဴပ္ဍဲအခိၚ်မွဲ သီုဟွံမွဲဂဗုဓ်ဓဝိၚ် ဂွံဒုၚ်သိုၚ် ဗွဲမဍိုက်ပေၚ်စုမ်ရုမ် နကဵုကာမဂုဏ်ဂမၠိုၚ်မသုန်ပြကာအိုတ်ရော? ရဴဝွံ (သ္ဂးရ)။
ယွံဒေံအနုရုဒ္ဓ ကမၠောန်ကေၚ်ကာဂမၠီုၚ် အိုတ်အာဟွံမာန်အိုတ်ရ၊ ပွမစိုပ်ဒတုဲ ကမၠောန်ကေၚ်ကာဂမၠိုၚ် ဟွံပြာကဋ်ရ၊ သီုကမၠောန်ကေၚ်ကာဟွံအိုတ်ဟေၚ် မအံက်ဂမၠိုၚ်ကီု မိအံက်ဂမၠိုၚ်ကီု စုတိစဴသွဝ်တုဲအိုတ်ရ ရဴဝွံ သ္ဂးရ။ ဒှ်သာ်ဂှ်ဟေၚ် တၠအဲ (ကောဂၠု) ဟေၚ် ဩဝ်တီကေတ် ကမၠောန်ကေၚ်ကာခရှ် ညးပဒတဴသ္ၚိကၟိန်ညိ၊ အဲ နူအဝေါၚ်ခရှ် လုပ်အဝေါၚ်ခမဳတုဲ ကြက်ပခမဳရ ရဴဝွံ (သ္ဂးရ)။
ပ္ဍဲအခိၚ်ဂှ်ကော    န်သၟိၚ်အနုရုဒ္ဓ ပြာပ်အာဇရေၚ် မိအံက်ဇကုတုဲပ္ဍဲကြဴ—
“ယွံမိအံက် နူအဝေါၚ်ခရှ် လုပ်အဝေါၚ်ခမဳတုဲ အဲ မိက်ပခမဳရ၊ နူအဝေါၚ်ခရှ် လုပ်အဝေါၚ်ခမဳတုဲ သွက်ဂွံပခမဳ ဩဝ်ကဵုအခေါၚ် ကုအဲညိ” ရဴဝွံ ဟီုသ္ဂးကဵုမိအံက်ရ။ ဟီုသ္ဂးတဴ ရဴဝွံမ္ဂး မိအံက်ကောန်သၟိၚ်အနုရုဒ္ဓဂှ်—
“ယွံကောန်အနုရုဒ္ဓ အဲသ္ဍိုက်ဆာန် မၞးကောန်အဲၜါတၠဂမၠိုၚ်ရ၊ သ္ဍိုက်မၠိုက်ရ၊ ဟွံက္ဍုဟ်မၠေံရ၊ ၜိုန်ဒးချိန်အာလေဝ် သီုဟွံမွဲပၟိက်အိုတ်ဂှ် ကြက်ဒးသာဲခြာအာ ကေုာံမၞးတအ်ညးဂမၠိုၚ်အိုတ်ရ၊ ဂျိုၚ်ဒၟံၚ်လမျီုတုန် နူအဝေါၚ်ခရှ်ဝွံ တၞဟ်နလုပ်စိုပ်အဝေါၚ်ခမဳ ပသာ် အဲဂွံကဵုအခေါၚ်ကဵုမၞးတအ်ညးဂမၠိုၚ်မာန်ရော?” ရဴဝွံ သ္ဂးကဵုကောန်သၟိၚ်သကျဝၚ် အနုရုဒ္ဓရ။
မရနုက်ကဵုၜါဝါလေဝ် ။ ပ ။ မရနုက်ကဵုပိဝါလေဝ် ကောန်သၟိၚ်အနုရုဒ္ဓဂှ်
“ယွံမအံက် နူအဝေါၚ်ခရှ် လုပ်အဝေါၚ်ခမဳတုဲ အဲ မိက်ဂွံပခမဳရ၊ နူအဝေါၚ်ခရှ် လုပ်အဝေါၚ်ခမဳတုဲ သွက်ဂွံပခမဳ ဩဝ်ကဵုအခေါၚ် ကုအဲညိ” ရဴဝွံ ဟီုသ္ဂးကဵုမိအံက်ရ။
ပ္ဍဲအခိၚ်ဂှ် သၟိၚ်သကျဝၚ်မၞုံယၟုဘဒ္ဒိယ သ္ပဒၟံၚ်ဒဒှ်သၟိၚ် သၟိၚ်သကျဝၚ်ဂမၠိုၚ်ရ၊ သၟိၚ်ဂှ်တုန် ဒှ်သကအ်ပွံၚ် ကောန်သၟိၚ်အနုရုဒ္ဓရ။
ပ္ဍဲအခိၚ်ဂှ် မိအံက်ကောန်သၟိၚ်အနုရုဒ္ဓဂှ်—
“သၟိၚ်သကျဝၚ် မၞုံယၟုဘဒ္ဒိယ မဒှ်သကအ်ပွံၚ်အနုရုဒ္ဓဂှ် သ္ပဒၟံၚ်ဒဒှ်သၟိၚ် သၟိၚ်သကျဝၚ်ဂမၠိုၚ်ရ၊ သၟိၚ်ဂှ် နူအဝေါၚ်ခရှ် လုပ်အဝေါၚ်ခမဳတုဲ ပခမဳမာန်ဟွံသေၚ်ရ” ရဴဝွံ (ပၠုပ်စိုတ်တုဲ) “ယွံကောန်အနုရုဒ္ဓ သၟိၚ်သကျဝၚ် မၞုံယၟုဘဒ္ဒိယ နူအဝေါၚ်ခရှ် လုပ်အဝေါၚ်ခမဳတုဲ ပခမဳမ္ဂး တၠအဲလေဝ် ဩဝ်ပခမဳညိ” ရဴဝွံ သ္ဂးကဵု ကောန်သၟိၚ်သကျဝၚ်အနုရုဒ္ဓရ။ (ပ္ဍဲအကြာဝွံ ပ္ဍဲဗၟာ ဟွံတုပ်သၟဟ်ကဵုပါဠိရ၊ ဂိုၚ်ကေတ်လဝ်ပါဌ်သအာၚ်ရ၊ တေက်ရံၚ်ညိ)
ပ္ဍဲအခိၚ်ဂှ် ကောန်သၟိၚ်အနုရုဒ္ဓ ပြာပ်အာဇရေၚ် သၟိၚ်သကျဝၚ်မၞုံယၟုဘဒ္ဒိယတုဲ—
“ယွံသဟာဲ ပွမဂွံဒှ်ခမဳအဲဂှ် ဆပ်စပ်ဒၟံၚ်ကေုာံတၠအဲရ” ရဴဝွံ သ္ဂးကဵုသၟိၚ်သကျဝၚ်မၞုံယၟုဘဒ္ဒိယရ။
ယွံသဟာဲ ပွမဂွံဒှ်ခမဳတၠအဲဂှ် ဆပ်စပ်ဒၟံၚ်ကေုာံအဲကဵုဒှ် ပွမဆက်စပ် ပွမဟွံဆက်စပ်ဂှ် သောၚ်ဍေံရ (လဝ်ကဵုဒှ်ကၠာရ)၊ အဲ ကေုာံတၠအဲ အတိုၚ်နွံပၟိက်ဂှ် ဩဝ်ပခမဳညိ ရဴဝွံ (ဘဒ္ဒိယ သ္ဂးရ)။ (*ပ္ဍဲပိုဒ် အဲကေုာံတၠအဲဂှ် အဲ ပခမဳကေုာံတၠအဲရ ရဴဝွံ လဂွံကဵု ပွမစောဲစပ် ကဵုသကအ်ရဲဂှ် ၜိုန်မိက်ဟီုပတိတ်တိုဟ်တိုဟ်လေဝ် ဒှ်ညးမၞုံကဵုစိုတ်လောဘ တံၚ်ဂြဲစောဲဗာန် ပ္ဍဲတသိုခ်သၟိၚ်ဂှ်ရ အဲကေုာံတၠအဲ ဗၞတ်ဝွံဟေၚ်မြော်ဗြုတိတ်အာတုဲ ဂလာန်သှေ်ဂှ် ဟီုဗွဲမဍိုက်ပေၚ် ဟွံမာန်ဒှ်အာရ−ဋ္ဌ။)
ယွံသဟာဲ ဩဝ်ကၠုၚ်ညိ၊ ပိုဲတအ်သီုညးၜါတၠ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်စိုအ် ရဴဝွံ (အနုရုဒ္ဓ သ္ဂးရ)။
ယွံသဟာဲ အဲ နူအဝေါၚ်ခရှ် လုပ်အဝေါၚ်ခမဳတုဲ ပခမဳဟွံမာန်ရ၊ မုရဴကိစ္စကေၚ်ကာ တၠအဲမွဲသအာၚ် အဲမကၠောန်သ္ပကဵုမာန်မွဲ ဂွံကၠောန်သ္ပရော?” တၠအဲဟေၚ် ဩဝ်ပခမဳညိ ရဴဝွံ (ဘဒ္ဒိယ သ္ဂးရ)။
ယွံသဟာဲ မိအံက်ဂှ် “ယွံကောန်အနုရုဒ္ဓ သၟိၚ်သကျဝၚ် မၞုံယၟုဘဒ္ဒိယ နူအဝေါၚ်ခရှ် လုပ်အဝေါၚ်ခမဳတုဲ ပခမဳမ္ဂး တၠအဲလေဝ် ဩဝ်ပခမဳညိ ရဴဝွံ ဟီုသ္ဂးကဵုအဲရ” ရဴဝွံ (အနုရုဒ္ဓ သ္ဂးရ)။
ဂလာန်မ္ဂး “ယွံသဟာဲ ပွမဂွံဒှ်ခမဳတၠအဲဂှ် ဆပ်စက်ဒၟံၚ်ကေုာံအဲကဵုဒှ် ဟွံဆက်စပ်ကဵုဒှ် ပွမဆက်စပ် ပွမဟွံဆက်စပ်ဂှ် သောၚ်ဍေံရ (လဝ်ကဵုဒှ်ကၠာရ)။ အဲ ကေုာံတၠအဲ အတိုၚ်နွံပၟိက်ဂှ် ဩဝ်ပခမဳညိ” ရဴဝွံ တၠအဲ ကေၚ်ဟီုသ္ဂးလဝ်ရ ဟွံသေၚ်ဟာ။ ယွံသဟာဲ ဩဝ်ကၠုၚ်ညိ ပိုဲတအ်ညးၜါတၠ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်စိုအ် ရဴဝွံ (အနုရုဒ္ဓ သ္ဂးရ)။
ပ္ဍဲအဃောအခိၚ်ဂှ် မၞိဟ်ဂမၠိုၚ် မၞုံအလေံဟီုဍာံစၟတ်အိုတ်ရ၊ မၞုံအလေံဒုၚ်ဝန်ဍာံစၟတ်အိုတ်ရ၊ ပ္ဍဲအခိၚ်ဂှ် သၟိၚ်သကျဝၚ်ဘဒ္ဒိယဂှ်−
“ယွံသဟာဲ စဵုကဵုထပှ်သၞာံ ဩဝ်လၟတ်မၚ်ညိ၊ ပ္ဍဲအခိၚ်မကလိလောန်အာ ထပှ်သၞာံဂမၠိုၚ်ဂှ် ပိုဲတအ်သီုညးၜါတၠ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်ရ ရဴဝွံ (ဘဒ္ဒိယ သ္ဂးရ)။
ယွံသဟာဲ ထပှ်သၞာံမ္ဂးဂှ် လအ်လောန်ကွေံရ၊ စဵုကဵုထပှ်သၞာံဂှ် အဲလၟတ်မၚ်ဟွံမာန်ရ ရဴဝွံ (အနုရုဒ္ဓ သ္ဂးရ)။
ယွံသဟာဲ စဵုကဵုတြဴသၞာံ ဩဝ်လၟတ်မၚ်ညိ ။ ပ ။ စဵုကဵုမသုန်သၞာံ။ စဵုကဵုပန်သၞာံ။ စဵုကဵုပိသၞာံ။ စဵုကဵုၜါသၞာံ။ စဵုကဵုမွဲသၞာံ ဩဝ်လၟတ်မၚ်ညိ၊ ပ္ဍဲအခိၚ်မကလိလ ောန်အာ မွဲသၞာံဂှ် ပိုဲတအ်သီုညးၜါတၠ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်ရ ရဴဝွံ (ဘဒ္ဒိယ သ္ဂးရ)။
ယွံသဟာဲ မွဲသၞာံမ္ဂးဂှ် လအ်လောန်ကွေံရ၊ စဵုကဵုမွဲသၞာံဂှ် အဲလၟတ်မၚ်ဟွံမာန်ရ ရဴဝွံ (အနုရုဒ္ဓ သ္ဂးရ)။
ယွံသဟာဲ စဵုကဵုထပှ်ဂိတု ဩဝ်လၟတ်မၚ်ညိ၊ ပ္ဍဲအခိၚ်မကလိလောန်အာ ထပှ်ဂိတုဂမၠိုၚ်ဂှ် ပိုဲတအ်သီုညးၜါတၠ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်ရ ရဴဝွံ (ဘဒ္ဒိယ သ္ဂးရ)။
ယွံသဟာဲ ထပှ်ဂိတုမ္ဂးဂှ် လအ်လောန်ကွေံရ၊ စဵုကဵုထပှ်ဂိတုဂှ် အဲလၟတ်မၚ်ဟွံမာန်ရ ရဴဝွံ (အနုရုဒ္ဓ သ္ဂးရ)။
ယွံသဟာဲ စဵုကဵုတြဴဂိတု ။ ပ ။ စဵုကဵုမသုန်ဂိတု။ စဵုကဵုပန်ဂိတု။ စဵုကဵုပိဂိတု။ စဵုကဵုၜါဂိတု။ စဵုကဵုမွဲဂိတု။ ဗၞတ်လပါ်ဂိတု ဩဝ်လၟတ်မၚ်ညိ၊ ပ္ဍဲအခိၚ်မကလိလောန်အာ လပါ်ဂိတုဂှ် ပိုဲတအ် သီုညးၜါတၠ နူဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်ရ ရဴဝွံ (ဘဒ္ဒိယ သ္ဂးရ)။
ယွံသဟာဲ လပါ်ဂိတုမ္ဂးဂှ် လအ်လောန်ကွေံရ၊ စဵုကဵုလပါ်ဂိတုဂှ် အဲလၟတ်မၚ်ဟွံမာန်ရ ရဴဝွံ (အနုရုဒ္ဓ သ္ဂးရ)။
ယွံသဟာဲ ကိုပ်ကၠာအဲဟဂွံအပ်ပြာပ်ကဵု ကောန်ဂမၠိုၚ်ကီု ဒေံဂမၠိုၚ်ကီု ဒဒှ်သၟိၚ်ဏီဂှ် ထပှ်ဗၞတ်ထပှ်တ္ၚဲ ဩဝ်လၟတ်မၚ်ညိ ရဴဝွံ (ဘဒ္ဒိယ သ္ဂးရ)။
ယွံသဟာဲ ထပှ်တ္ၚဲမ္ဂးဂှ် ဟွံလအ်ကွေံကွေံရ၊ (အဲ) လၟတ်မၚ်ရ ရဴဝွံ (အနုရုဒ္ဓ သ္ဂးရ)။
၃၃၁။	ပ္ဍဲအခိၚ်ဂှ် ကောန်သၟိၚ်သကျဝၚ်ဂမၠိုၚ်တြဴတၠ မတွံဂး ဘဒ္ဒိယ အနုရုဒ္ဓ အာနန္ဒ ဘဂု ကိမိလ ဒေဝဒတ် သၟာဆတ္တာဥပါလိဟေၚ် ဒှ်မရနုက်ကဵုထပှ်တၠဂမၠိုၚ်တုဲ ပ္ဍဲအခိၚ်ကိုပ်ကၠာတေံ သၟဟ်ညံၚ်တိတ် တိဥဒျာန် နကဵုအၚ်္ဂပၞာန်ပန်ကၞိပ်အိုတ်ကီု တိတ်အာ နကဵုအၚ်္ဂပၞာန်ပန်ကၞိပ်အိုတ်ရ။ ကောန်သၟိၚ်ဂမၠိုၚ်ဂှ် အာစိုပ်ဇမ္ၚောဲတုဲမ္ဂး ကဵုဒပ်ပၞာန် ကလေၚ်ဆုတ်စဴတုဲ လုပ်စုပ်အာတွဵုရး သအာၚ်တုဲမ္ဂး သၠောတ်ကၠေံကယျိုၚ်ကယျဝ်တုဲ ဒက်စိုက်ဂွဳ နကဵုယာတ်ကၞေဟ်လတူတုဲ “ယွံသကအ် ဥပါလိ ဩဝ်ကလေၚ်စဴလၟုဟ်ညိ၊ ဒြပ်ကသပ်ဗၞတ်ဝွံ ဂယိုၚ်လမျီုရုမ်ဂပ် ကုတၠအဲရ” ရဴဝွံ သ္ဂးကဵုဥပါလိသၟာဆတ္တာအိုတ်ရ။ ပ္ဍဲအခိၚ်ဂှ် ကုသၟာဆတ္တာဥပါလိ ဃောကလေၚ်စဴဂှ်—
“သၟိၚ်သကျဝၚ်ဂမၠိုၚ် ကြမ်ကြအိုတ်ရ၊ ဥပလိဝွံ ကဵုကောန်သၟိၚ်ဂမၠိုၚ် တိတ်အာအိုတ်ရ ရဴဝွံ ဂစိုတ်လေဝ် ဂစိုတ်ထောံအဲအိုတ်ရ၊ ကောန်သၟိၚ်သကျဝၚ်ဂမၠိုၚ်ဝွံမှ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်ဏီရ၊ အဲတုန် မုသ္ဇက်သ္ဂးနွံဏီရော?” ရဴဝွံ ကသပ်ဒှ်ရ။
(ချပ်ရဴဝွံတုဲ ပ္ဍဲကြဴ) သှ်ပၠိုဟ်ကၠေံ စိုက်ဂွဳဂှ်တုဲမ္ဂး ကွက်စွံ ဒြပ်ဂှ်ပ္ဍဲတၞံဆုတုဲ “ကုညးဆဵုညာတ်ဂှ် ကဵုလဝ်ဒါန်တုဲဒှ်ရ၊ (ညးလဵုဟွံဟီု) ဩဝ်ရၚ်တၠုၚ်ကေတ်ဏာညိ” ရဴဝွံ သ္ဂးတုဲ ပြာပ်အာဇရေၚ် ကောန်သၟိၚ်သကျဝၚ်ဂမၠိုၚ်ရ၊ ကောန်သၟိၚ်သကျဝၚ်ဂမၠိုၚ်ဂှ် ညာတ်ဒးသၟာဆတ္တာဥပါလိ ကၠုၚ်ဒၟံၚ် နူဇမ္ၚောဲတုဲ “ယွံသကအ်ဥပါလိ မုဟိုတ်ကလေၚ်ကၠုၚ်ရော?” ရဴဝွံ သၟာန်သၟာဆတ္တာဥပါလိအိုတ်ရ။
ယွံကောန်နာဲတအ် အဲဍိက်ဃောကလေၚ်စဴဂှ် “သၟိၚ်သကျဝၚ်ဂမၠိုၚ် ကြမ်ကြအိုတ်ရ၊ ဥပါလိဝွံ ကဵုကောန်သၟိၚ်ဂမၠိုၚ် တိတ်အာအိုတ်ရ ရဴဝွံ ဂစိုတ်လေဝ် ကဵုဂစိုတ်ထောံအဲအိုတ်ရ၊ ကောန်သၟိၚ်သကျဝၚ်ဂမၠိုၚ်ဝွံမှ နူအဝေါၚ်ခရှ် လုပ်အဝေါၚ်ခမဳတုဲ ပခမဳအိုတ်ဏီရ၊ အဲတုန် မုသ္ဇက်သ္ဂးနွံဏီရော?” ရဴဝွံ ကသပ်ဒှ်ရ။ ယွံကောန်နာဲတအ် အဲဍိက်ဂှ် သှ်ပၠိုဟ်ကၠေံ စိုက်ဂွဳဂှ်တုဲမ္ဂး ကွက်စွံဒြပ်ဂှ် ပ္ဍဲတၞံဆုတုဲ “ကုညးဆဵုညာတ်ဂှ် ကဵုလဝ်ဒါန်တုဲဒှ်ရ၊ (ညးလဵုဟွံဟီု) ဩဝ်ရၚ်တၠုၚ်ကေတ်ဏာညိ” ရဴဝွံ သ္ဂးတုဲ ကလေၚ်ကၠုၚ်ရ ရဴဝွံ (သ္ဂးရ)။
ယွံသကအ်ဥပါလိ ပွမကလေၚ်ကၠုၚ်ဂှ် ဒှ်ပွမသ္ပခိုဟ်သန်ရ၊ သၟိၚ်သကျဝၚ်ဂမၠိုၚ်ကြမ်ကြအိုတ်ရ။ “ဥပါလိဝွံ ကဵုကောန်သၟိၚ်ဂမၠိုၚ် တိတ်အာအိုတ်ရ” ရဴဝွံ ဂစိုတ်လေဝ် ကဵုဂစိုတ်ထောံတၠအဲအိုတ်ရ ရဴဝွံ (သ္ဂးအိုတ်ရ)။
ပ္ဍဲအခိၚ်ဂှ် ကောန်သၟိၚ်သကျဝၚ်ဂမၠိုၚ် ကော်ဏာဥပါလိ ဇရေၚ်တဳလမၞုံပိုဉ်ကျာ်တြဲတုဲမ္ဂး ဂဇအ်ကေတ် ပ္ဍဲဒၞာဲမွဲအိုတ်တုဲ—
“ယွံကျာ်မၞုံပိုဉ် ပိုဲဍိက်တအ် သကျဝၚ်ဂမၠိုၚ် နိဿယ်ကဵုမာနအိုတ်ရ၊ ယွံကျာ်မၞုံပိုဉ် သၟာဆတ္တာဥပါလိဝွံ လုကဴမလအ်ကာဖာ ဒှ်ညးကၠောန်ၜိုတ်ဥပကာ ပိုဲဍိက်တအ်ညးဂမၠိုၚ်ရ၊ တဳလမၞုံပိုဉ်ကျာ်တြဲ သ္ပခမဳကဵုဥပါလိ ဗွဲကိုပ်ကၠာညိ၊ ပိုဲဍိက်တအ်ညးဂမၠိုၚ် ကြက်သ္ပပွမလ္ၚောဝ် ပွမဒစးဒုၚ်တၠုၚ်တရဴ ပွမပၚ်ခၠအ်သၟိပ်တဲ ပွမရှေ်သှေ်ရဴဂဴ ကုဥပါလိဝွံအိုတ်ရ၊ သ္ပရဴဝွံမ္ဂး သာကဳယမာန် ပိုဲသကျဝၚ်ဂမၠိုၚ် ကြက်ကဝ်စှေ်ရ” ရဴဝွံ ပရၚ်ပတီအိုတ်ရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ ပခမဳကဵု သၟာဆတ္တာဥပါလိ ဗွဲကိုပ်ကၠာရ၊ ကြဴနူဂှ် ပခမဳကဵု ကောန်သၟိၚ်သကျဝၚ်ဂမၠိုၚ်ဂှ်ရ။
ပ္ဍဲအခိၚ်ဂှ် တဳလပိုဉ်ဘဒ္ဒိယ ပ္ဍဲအပ္ဍဲဒဂိုန်ဝှ်ဂှ်ဟေၚ် သ္ပဇၞောဝ်မတ် ဝဇ္ဇာပိပြကာဂမၠိုၚ်ရ၊ တဳလပိုဉ်အနုရုဒ္ဓ ကဵုကတဵုဒှ် ဒိဗ္ဗစက္ခုဉာဏ်ရ၊ တဳလပိုဉ်အာနန္ဒ သ္ပဇၞောဝ်မတ် သောတာပတ္တိဖိုဟ်ရ၊ ဒေဝဒတ် ကဵုကတဵုဒှ် ဣဒ္ဓိကြဳဇှ်ပုထုဇန်ဂမၠိုၚ်ထေက်ကဵုကလိဂွံရ။
၃၃၂။	ပ္ဍဲအခိၚ်ဂှ် တဳလပိုဉ်ဘဒ္ဒိယ ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိတ်ဇြကီု “ဩ. ဒှ်တသိုခ်ကွေံရသွံ” ရဴဝွံ ကြီုဒၟံၚ်ဥဒါန်ဟွံပိုတ်ရ။ ပ္ဍဲအခိၚ်ဂှ် ခမဳဂမၠိုၚ်မဂၠိုၚ် ပြာပ်အာဇရေၚ် တဳလမၞုံပိုဉ်ကျာ်တြဲတုဲ လ္ၚောဝ်သ္ပဝတ် ဂဇအ်ကေတ် ပ္ဍဲဒၞာဲမွဲတုဲအိုတ်မ္ဂး—
“ယွံတဳလမၞုံပိုဉ် တဳလပိုဉ်ဘဒ္ဒိယဂှ် ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိတ်ဇြကီု ‘ဩ. ဒှ်တသိုခ်ကွေံရသွံ’ ရဴဝွံ ကြီုဒၟံၚ်ဥဒါန်ဟွံပိုတ်ရ၊ ယွံတဳလမၞုံပိုဉ် တဳလပိုဉ်ဘဒ္ဒိယဂှ် ဨကန္တ သီုဟွံမိပ်လဟိၚ်ဂှ် ဒ္ဂေတ်ဒၟံၚ်ဒ္ဂေတ်မပြဲရ။
ဗှ်ဗၞုဟ်ဂွံသတိ တသိုခ်သၟိၚ်ကိုပ်ကၠာဂှ်တုဲ ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိတ်ဇြကီု ‘ဩ. ဒှ်တသိုခ်ကွေံရသွံ၊ ဩ. ဒှ်တသိုခ်ကွေံရသွံ’ ရဴဝွံ ကြီုဒၟံၚ်ဥဒါန် ဟွံပိုတ်ရ” ရဴဝွံ ဂရၚ်ပတီအိုတ်ရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ ဟီုသ္ဂးကဵုခမဳမွဲဇကု ရဴဝွံရ “ယွံခမဳ ဩဝ်ကၠုၚ်ညိ၊ နကဵုဂလာန် အဲ ‘ယွံကောန်တၠဘဒ္ဒိယ ကျာ်တြဲ ကော်ဒၟံၚ်တၠအဲရ’ ရဴဝွံ တၠအဲ ဩဝ်အာကော် ခမဳဘဒ္ဒိယညိ” ရဴဝွံ (သ္ဂးတဴရ)။ “ယွံကျာ်မၞုံပိုဉ် ခိုဟ်ရ” ရဴဝွံ ခမဳဂှ် ဒုၚ်ဝန် ကုတဳလမၞုံပိုဉ်ကျာ်တြဲတုဲမ္ဂး ပြာပ်အာဇရေၚ် တဳလပိုဉ်ဘဒ္ဒိယတုဲ “ယွံကောန်တၠဘဒ္ဒိယ ကျာ်တြဲ ကော်ဒၟံၚ်တၠအဲရ” ရဴဝွံ ဟီုသ္ဂးရ။
“ခိုဟ်ရ ယွံကောန်တၠ” ရဴဝွံ ဒုၚ်ဝန် ကုခမဳဂှ်တုဲ ပြာပ်အာဇရေၚ် တဳလမၞုံပိုဉ်ကျာ်တြဲတုဲမ္ဂး လ္ၚောဝ်သ္ပဝတ်တုဲ တဳလပိုဉ်ဘဒ္ဒိယ မဂဇအ်ဒၟံၚ် ပ္ဍဲဒၞာဲမဗဗွဲဂှ် တဳလမၞုံပိုဉ်ကျာ်တြဲ သ္ဂးတိုန်ဂလာန်ဝွံရ။
“ယွံဘဒ္ဒိယ တၠအဲ ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိတ်ဇြကီု ‘ဩ. ဒှ်တသိုခ်ကွေံရသွံ၊ ဩ. ဒှ်တသိုခ်ကွေံရသွံ’ ရဴဝွံ ကြီုဒၟံၚ်ဥဒါန် ဟွံပိုတ်ရဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီရ)။
ယွံဘဒ္ဒိယ တၠအဲ ဟိုတ်မညာတ်ကေတ် မုဖဵုတၟေၚ်မွဲ ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိတ်ဇြကီု “ဩ. ဒှ်တသိုခ်ကွေံရသွံ၊ ဩ. ဒှ်တသိုခ်ကွေံရသွံ” ရဴဝွံ ကြီုဒၟံၚ်ဥဒါန် ဟွံပိုတ်ရော? ရဴဝွံ (သၟာန်ရ)။
ယွံကျာ်မၞုံပိုဉ် အဲဍိက် ဃောဒှ်သၟိၚ်ကိုပ်ကၠာတေံ ပ္ဍဲအပ္ဍဲနန်လေဝ် ဒးစဳရေၚ်လဝ် ပၟၚ်ပၟဲဗွဲမဒးရးရ၊ ပ္ဍဲမ္ၚးနန်လေဝ် ဒးစဳရေၚ်လဝ် ပၟၚ်ပၟဲဗွဲမဒးရးရ၊ ပ္ဍဲအပ္ဍဲဍုၚ်လေဝ် ဒးစဳရၚ်လဝ် ပၟၚ်ပၟဲဗွဲမဒးရးရ၊ ပ္ဍဲမ္ၚးဍုၚ်လေဝ် ဒးစဳရေၚ်လဝ် ပၟၚ်ပၟဲဗွဲမဒးရးရ၊ ပ္ဍဲအပ္ဍဲဇနပိုဒ်လေဝ် ဒးစဳရေၚ်လဝ် ပၟၚ်ပၟဲဗွဲမဒးရးရ၊ ပ္ဍဲမ္ၚးဇနပိုဒ်လေဝ် ဒးစဳရေၚ်လဝ် ပၟၚ်ပၟဲဗွဲမဒးရးရ၊ ယွံကျာ်မၞုံပိုဉ် အဲဍိက်ၜိုန်ဂပ်ဝ်မၚ်မွဲလဝ်ရဴဝွံလေဝ် ၜိုန်ဂပ်ဝ်ကဵုဂြောပ်ဗ္ဒန်ရဴဝွံလေဝ် သီုမဖေက်ဂၟံက် သီုမလကိုတ်တ္ၚဵု သီုမသမ္ၚံက်သမ္ၚာတ် သီုမဇတဝ်ဒၟံပ်ဖြာပ်ဖြာပ်ဂှ် ဒးပဒတဴဒၟံၚ်ရ။ ယွံကျာ်မၞုံပိုဉ် အခိၚ်လၟုဟ်တုန် အဲဍိက်ဂှ် ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိဇြကီု ဟွံဖေက် ဟွံလကိုတ် ဟွံသမ္ၚံက်သမ္ၚာတ် ဟွံဇတဝ်ဖြာပ်ဖြာပ်တုဲ သီုဟွံမွဲကဵုဂဗုဓ်ဓဝိၚ် ဖျေံကၠေံတသော် မတွံဂးမာန်မာန ဂယိုၚ်လမျီု နကဵုပစ္စယ်ညးသအာၚ်ကဵုဒါန်တုဲမ္ဂး ညံၚ်ရဴသတ်ဒြာဲ ဂွံပဒတဴအာ နစိုတ်မဗၠးၜးရ။
ယွံကျာ်မၞုံပိုဉ် အဲဍိက် ဟိုတ်မညာတ်ကေတ် ဖဵုတၟေၚ်ဝွံဂှ်ရ ပြာပ်အာဂြိုပ်ကီု ပြာပ်အာသၟဝ်တမ်ဆုကီု ပြာပ်အာဌာန်သ္ၚိတ်ဇြကီု “ဩ. ဒှ်တသိုခ်ကွေံသွံ၊ ဩ. ဒှ်တသိုခ်ကွေံရသွံ” ရဴဝွံ ကြီုဒၟံၚ်ဥဒါန် ဟွံပိုတ်ရ ရဴဝွံ (ဂရၚ်ပတီရ)။ ပ္ဍဲအခိၚ်ဂှ် တဳလမၞုံပိုဉ်ကျာ်တြဲ တီကေတ် ဟိုတ်ပရူပရာဂှ်တုဲ ပ္ဍဲအခိၚ်ဂှ် ကြီုဂအောတ်တိုန် ဥဒါန်ဝွံရ။
ယြဴပ္ဍဲစိုတ်ညးမွဲ ပၞောတ်ဒေါသဂမၠိုၚ် ဟွံမွဲအိုတ်ရ၊ ဒုဟ်မပတမ်သမ္ပတ္တိ ဝိပတ္တိလေဝ် ကလိလောန်အာရ၊ ပူဂိုလ် မဟွံမွဲကဵုဘဲ မဒှ်တသိုခ် မဟွံမွဲကဵုပွမစံၚ်တူဂှ် ဒေဝတဴဂမၠိုၚ် ဟွံကလိဂွံ သွက်ဂွံဗဵုလ္ၚောတ်အိုတ်ရ ရဴဝွံ (ကြီုဂအောတ်တုန် 
====၇.၁.၂။ ပရူပရာဒေဝဒတ်====
၃၃၃။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲ သ္ပဒတဴတန်ဒၟံၚ် ပ္ဍဲနိဂီုအနုပိယ ဗၞတ်မမိပ်လဟိၚ်တုဲမ္ဂး အတိုၚ်လၟေၚ်လၟေၚ် က္ညဂ္ၚေၚ်အာဒေသစာရိတ်မ္ဂး စိုပ်ကၠုၚ်ဍုၚ်ကောသမ္ဗဳတုဲ သ္ပဒတဴတန်ဒၟံၚ် ပ္ဍဲဘာဃောသိတာရာမ် ဇရေၚ်ဍုၚ်ကောသမ္ဗဳဂှ်ရ။ ပ္ဍဲအခိၚ်ဂှ် ပြာပ်အာဌာန်လ္ၚုသ္ၚိတ်ဇြတုဲ ကုဒေဝဒတ် မသတၚ်တန်တဴဒၟံၚ်ညးမွဲဓဝ်ဂှ်—
“မုရဴညးမကဵုကတဵုဒှ် လာဘ်သက္ကာမဂၠိုၚ် ကုအဲမွဲ အဲဂွံကဵုလျုၚ်ဇြုၚ်သ္ဍိုက်ရော?” ရဴဝွံ ကသပ်ဒှ်ရ။ ကြဴနူဂှ်—
“ကောန်သၟိၚ်ဗၠာဲအဇတသတြုဝွံ ဍောတ်လေဝ်ဍောတ်ရ၊ ကြဴလေဝ် ကြက်ခိုဟ်စရ၊ ကောန်သၟိၚ်ဗၠာဲအဇာတသတြု မကဵုကတဵုဒှ် လာဘ်သက္ကာမဂၠိုၚ် ကုအဲဂှ် အဲဂွံကဵုလျုၚ်ဇြုၚ်သ္ဍိုက်မ္ဂး ခိုဟ်သန်ရ” ရဴဝွံ ကသပ်ဒှ် ကုဒေဝဒတ်ပၠန်ရ။
ကြဴနူဂှ် ဒေဝဒတ် လပှ်သီဂိုၚ်ဒေပ် ဘာသၞာသတိက်သၞာဒၟံၚ်တုဲမ္ဂး ဂိုၚ်ကေတ်ဗဗေၚ်သ္ၚာတုဲ အတိုၚ်လၟေၚ်လၟေၚ် က္ညစ္ဍးအာမ္ဂး စိုပ်ကၠုၚ် ဍုၚ်ရာဇဂြိုဟ်ရ။ ပ္ဍဲအခိၚ်ဂှ် ဒေဝဒတ်ပၠေၚ်ကၠေံ လွေဟ်အယောၚ်အလာဇကုတုဲမ္ဂး နိမိတ်ဗဒှ် လွေဟ်အယောၚ်အလာကောန်ၚာ်ပါတ်လဝ်ဇြုံပ္ဍဲဂၞိၚ်တုဲ ဒှ်ပြာကုဋ်ကၠုၚ် ပ္ဍဲသြိုဟ်ကောန်သၟိၚ်ဗၠာဲအဇာတသတြုရ။
ပ္ဍဲအခိၚ်ဂှ် ကောန်သၟိၚ်ဗၠာဲအဇာတသတြု ဖေက်ဂၟံက်ရ၊ လကိုတ်တ္ၚဵုရ၊ သမ္ၚာတ်စိုတ်ရ၊ ဇတဝ်ဒၟံၚ်ဖြာပ်ဖြာပ်ရ။ ပ္ဍဲအခိၚ်ဂှ် ဒေဝဒတ်ဂှ်—
“ယွံကောန်သၟိၚ်တၠအဲ ဖေက်ဒၟံၚ်အဲဟာ” ရဴဝွံ သၟာန်ကောန်သၟိၚ်ဗၠာဲ အဇာတသတြုရ။
ဍာံပြရ ဖေက်ဒၟံၚ်ရ၊ တၠအဲ ဒှ်ညးလဵုရော? ရဴဝွံ (ကလေၚ်သၟာန်ရ)။
အဲ ဒေဝဒတ်ရ ရဴဝွံ (သ္ဂးရ)။
ယွံတဳလပိုဉ် တဳလပိုဉ်ဂှ် ဒှ်တဳလပိုဉ်ဒေဝဒတ်မ္ဂး နကဵုလွေဟ်အယောၚ်အလာဇကုဟေၚ် ဩဝ်ကဵုဒှ်ပြာကဋ်ညိ ရဴဝွံ (ဂရၚ်ပတီရ)။
ပ္ဍဲအခိၚ်ဂှ် ဒေဝဒတ်ပၠေၚ်ကၠေံ လွေဟ်အယောၚ်အလာကောန်ၚာ်တုဲမ္ဂး သီုမပကၚ်ရၚ်လဝ် သကိုပ်ဗဗေၚ်သ္ၚာဂှ် ဒတူဒၟံၚ်ပ္ဍဲဂတ ကောန်သၟိၚ်ဗၠာဲအဇာတသတြုရ။ ပ္ဍဲအခိၚ်ဂှ် ကောန်သၟိၚ်ဗၠာဲ အဇာတသတြု လျုၚ်ဇြုၚ်သ္ဍိုက်အာ ကုဒေဝဒတ် နကဵုဣဒ္ဓပါဋိဟာဂှ်လောန်ဒှ်တုဲ နကဵုရထာ (ကွဳစောတ်) ဂမၠိုၚ်မသုန်ကၠံ ပြာပ်ခစ သဝ်တ္ၚဲဂယးရ၊ ပုၚ်ဂအုပ် မသုန်ကၠံဂမၠိုၚ်လေဝ် ဖအောဝ်ကဵုပလံၚ်ရ။
ပ္ဍဲအခိၚ်ဂှ် ကုဒေဝဒတ် မၞုံကဵုစိုတ် မဂပ်ဝ်ပ္ဍဵုပ္ဍိုက်ဓလီုလဝ် နကဵုလာဘ်သက္ကာဒယှ်တှ်ဂှ် ပၟိက်ဆန္ဒမတွံဂး “အဲ ကြက်ရၚ်တၠုၚ် ခမဳသၚ်ရ” ဂှ် ကတဵုဒှ်ကၠုၚ်ရ။ မွဲဒမြိပ်ကေုာံစိုတ်ဂှ် ကတဵုဒှ်ဂှ် ဒေဝဒတ် တသိုတ်အာနူဣဒ္ဓိကြဳဇှ်ဂှ်ရ။
ပ္ဍဲအခိၚ်ဂှ် ကောန်သၟိၚ်ကောဠိယ မၞုံယၟုကကုဓ မဒှ်ညးကၠောန်ၜိုန်ဥပကာ တဳလပိုဉ်မဟာမောဂ္ဂလာန်ဂှ် လၟုဟ်ရ ပကာဂစိုတ်ချိုတ်အာတုဲ ကတဵုဒှ်ပ္ဍဲဘုံဗြီုမွဲ မတုဲတဴနကဵုၛာန်စိုတ်ရ၊ ကုဗြီုကကုဓဂှ် ကလိဂွံအတ္တဘဴခန္ဓဇကု ဗၞတ်တၟာၜါပိ ဂါမခေတ် မဂဓရးရ၊ ဗြီုကကုဓဂှ် နပွမကလိဂွံ အတ္တဘဴဗၞတ်တၟာဂှ် ဇကုဇကုလေဝ် ဟွံကဵုဍောၚ်ၜိုတ်ရ၊ ညးမွဲ သအာၚ်လေဝ် ဟွံကဵုဍောၚ်ၜိုတ်ရ။
ပ္ဍဲအခိၚ်ဂှ် ဗြီုကကုဓ ပ္ၚောံပြာပ်အာ ဇရေၚ်တဳလပိုဉ်မဟာမောဂ္ဂလာန်တုဲ လ္ၚောဝ်သ္ပဝတ်တုဲမ္ဂး သီုမဒတူဒၟံၚ် ပ္ဍဲဒၞာဲမဗဗွဲမွဲဂှ်—
“ယွံတဳလပိုဉ် ကုဒေဝဒတ် မၞုံကဵုစိုတ် မဂပ်ဝ်ပ္ဍဵုပ္ဍိုက်ဓလီုလဝ် နကဵုလာဘ်သက္ကာဒယှ်တှ်ဂှ် ပၟိက်ဆန္ဒမတွံဂး “အဲ ကြက်ရၚ်တၠုၚ် ခမဳသၚ်ရ” ဂှ် ကတဵုဒှ်ကၠုၚ်တုဲရ။ မွဲဒမြိပ်ကေုာံစိုတ်ဂှ် ကတဵုဒှ်ဂှ် ဒေဝဒတ် တသိုတ်အာ နူဣဒ္ဓိကြဳဇှ်ဂှ်ရ” ရဴဝွံ ဂရၚ်ပတီ တဳလပိုဉ်မဟာမောဂ္ဂလာန်ရ။
ဂရၚ်ပတီဂလာန်ဝွံတုဲမ္ဂး လ္ၚောဝ်သ္ပဝတ် တဳလပိုဉ်မဟာမောဂ္ဂလာန်တုဲ သ္ပရှေ်သှေ်ရဴဂဴကၠာ ကၠေံဗ္ဒန်အာ ပ္ဍဲဌာန်ဂှ်ဟေၚ်ရ။
ပ္ဍဲအခိၚ်ဂှ် တဳလပိုဉ်မဟာမောဂ္ဂလာန် ပ္ၚောံပြာပ်အာဇရေၚ် တဳလပိုဉ်ကျာ်တြဲတုဲ လ္ၚောဝ်သ္ပဝတ်တုဲမ္ဂး သီုမဂဇအ်ဒၟံၚ် ပ္ဍဲဒၞာဲမဗဗွဲမွဲဂှ်—
“ယွံကျာ်မၞုံပိုဉ် ကောန်သၟိၚ်ကောဠိယ မၞုံယၟုကကုဓ မဒှ်ညးကၠောန်ၜိုန်ဥပကာ အဲဍိက်ဂှ် လၟုဟ်ဂှ် ပကာဂစိုတ်ချိုတ်အာတုဲ ကတဵုဒှ်ပ္ဍဲဘုံဗြီုမွဲ မတုဲတဴနကဵုၛာန်စိုတ်ရ၊ ကုဗြီုကကုဓဂှ် ကလိဂွံအတ္တဘဴခန္ဓဇကု ဗၞတ်တၟာၜါပိ ပါဂခေတ် မဂဓရးရ၊ ဗြီုကကုဓဂှ် နမကလိဂွံ အတ္တဘဴဗၞတ်တၟာဂှ် ဇကုဇကုလေဝ် ဟွံကဵုဍောၚ်ၜိုတ်ရ၊ ညးမွဲသအာၚ်လေဝ် ဟွံကဵုဍောၚ်ၜိုတ်ရ။ ယွံကျာ်မၞုံပိုဉ် ပ္ဍဲအခိၚ်ဂှ် ဗြီုကကုဓဂှ် ပြာပ်ကၠုၚ်ဇရေၚ် အဲဍိက်တုဲ လ္ၚောဝ်သ္ပဝတ် အဲဍိက်တုဲမ္ဂး သီုမဒတူဒၟံၚ် ပ္ဍဲဒၞာဲမဗဗွဲမွဲဂှ် “ယွံတဳလပိုဉ် ကုဒေဝဒတ် မၞုံကဵုစိုတ် မဂပ်ဝ်ပ္ဍဵုပ္ဍိုက်ဓလီုလဝ် နကဵုလာဘ်သက္ကာဒယှ်တှ်ဂှ် ပၟိက်ဆန္ဒမတွံဂး “အဲ ကြက်ရၚ်တၠုၚ် ခမဳသၚ်ရ” ဂှ် ကတဵုဒှ်ကၠုၚ်တုဲရ။ မွဲဒမြိပ်ကေုာံစိုတ်ဂှ်ကတဵုဒှ်ဂှ် ဒေဝဒတ် တသိုတ်အာ နူဣဒ္ဓိကြဳဇှ်ဂှ်ရ” ရဴဝွံ ဂရၚ်ပတီ အဲဍိက်ရ။ ယွံကျာ်မၞုံပိုဉ် ဂရၚ်ပတီ ဂလာန်ဝွံတုဲမ္ဂး လ္ၚောဝ်သ္ပဝတ် အဲဍိက်တုဲ သ္ပရှေ်သှေ်ရဴဂဴတုဲ ဗြီုကကုဓဂှ် ကၠေံဗ္ဒန်အာ ပ္ဍဲဌာန်ဂှ်ဟေၚ်ရ ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။
ယွံမောဂ္ဂလာန် နကဵုစိုတ် (တၠအဲ) တၠအဲ ပိုၚ်ခြာကေတ်စိုတ် (ဗြီုကကုဓ) တုဲ တီတဴဟာ “ဂလာန်ဗြီုကကုဓ မဟီုသ္ဂးအိုတ်သီုဂှ် အတိုၚ်ဟီုသ္ဂးဂှ်ဟေၚ် ဒှ်ဟာ၊ ဟွံဒှ် နအကာဲအရာ မွဲသအာၚ်ဟာ” ရဴဝွံ (သၟာန်ရ)။
ယွံကျာ်မၞုံပိုဉ် နကဵုစိုတ် (အဲဍိက်) လေဝ် အဲဍိက်ပိုၚ်ခြာကေတ် စိုတ် (ဗြီုကကုဓဂှ်) တုဲ တီရ၊ “ဂလာန်ဗြီုကကုဓ မဟီုသ္ဂးအိုဿီုဂှ် အတိုၚ်ဟီုသ္ဂးဂှ်ဟေၚ် ဒှ်ရ၊ ဟွံဒှ် နအကာဲအရာ မွဲသအာၚ်ရ” ရဴဝွံ (ဂရၚ်ပတီရ)။
ယွံမောဂ္ဂလာန် ဂလာန်ဂှ် ဩဝ်မၚ်မွဲလဝ်ကၠာ၊ ယွံမောဂ္ဂလာန် ဩဝ်မၚ်မွဲလဝ်ဂလာန်ဂှ်ညိ၊ ပ္ဍဲကာလလၟုဟ်ဝွံ တြုံမဒှ်လ္ၚုသၟးနူမဂ်ဖိုလ်ဂှ် အလဵုဇကုဟေၚ် ကြက်သ္ပဗွဲမပြကဋ်ဇကုဇကုရ။ (ကကုဓဂှ် ဒှ်ဗြီုဟေၚ်တုဲ ဒေဝပုတ္တ-ကၠာဲလဝ်ဗြီုရ။)

====၇.၁.၃။ စၞောန်ထ္ၜးကဵအ္စာမသုန်တၠ====
၃၃၄။	ယွံမောဂ္ဂလာန် အ္စာဂမၠိုၚ်မသုန်တၠဝွံ နွံပြာကဋ် ပ္ဍဲလောကအိုတ်ရ။ မသုန်တၠဂမၠိုၚ်တုန် ညးဍေံအိုတ်ဂှ်ရော?—
ယွံမောဂ္ဂလာန် ပ္ဍဲလောကဝွံ အ္စာလ္ၚဵုဂှ် သီုဟွံမွဲကဵု သဳလမသအးဇ္ၚးဂှ် “မၞုံကဵုသဳလသအးဇ္ၚးရ၊ သဳလအဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ အ္စာဂှ် ကွး (ညးတေံ) ဂမၠိုၚ် “တြနာဲအ္စာဝွံ သီုဟွံမွဲကဵုသဳလမသအးဇ္ၚးဂှ် ‘မၞုံကဵုသဳလမသအးဇ္ၚးရ၊ သဳလအဲသအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ’ ရဴဝွဴ ဒုၚ်ဝန်ရ၊ ပိုယ်ညးဂမၠိုၚ် ဟီုလဴဗ္စ ဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ် ပိုယ်ညးဂမၠိုၚ် မုဟိုတ်ဂွံဟီုသ္ဂးကဵု အ္စာဂှ်အိုတ်ရော?၊ ထံက်ပၚ်လဝ် နကဵုသ္ၚာ ပိဏ္ဍပါတ် ဘာ ဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ် သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံမောဂ္ဂလာန် အ္စာဂမၠိုၚ် မၞုံသဘဴရဴဝွံ ညးမဒှ်ကွးဂမၠိုၚ် မၚ်မွဲစဵုဒၞါကဵု နူသဳလအိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက် နွံပၟိက်နူဇရေၚ်ကွးဂမၠိုၚ် ပွမမၚ်မွဲစဵုဒၞါကဵု နူသဳလရ။
ယွံမောဂ္ဂလာန် မွဲဂကူပၠန်တုန်— ပ္ဍဲလောကဝွံ အ္စာလ္ၚဵုဂှ် သီုဟွံမွဲကဵု ပွမဂယိုၚ်လမျီုမသအးဇ္ၚးဂှ် “မၞုံကဵုပွမဂယိုၚ်လမျီုမသအးဇ္ၚးရ၊ ပွမဂယိုၚ်လမျီုအဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ အ္စာဂှ် ကွး (ညးတေံ) ဂမၠိုၚ်ဂှ် “တြနာဲအ္စာဝွံ သီုဟွံမွဲကဵု ပွမဂယိုၚ်လမျီုမသအးဇ္ၚးဂှ် ‘မၞုံကဵုဂယိုၚ်လမျီု မသအးဇ္ၚးရ၊ ပွမဂယိုၚ်လမျီုအဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ’ ရဴဝွံ ဒုၚ်ဝန်ရ။ ပိုယ်ညးဂမၠိုၚ် ဟီုလဴဗ္စ ဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ် ပိုယ်ညးဂမၠိုၚ် မုဟိုတ်ဂွံဟီုသ္ဂးကဵု အ္စာဂှ်အိုတ်ရော?၊ ထံက်ပၚ်လဝ် နကဵုသ္ၚာ ပိဏ္ဍပါတ် ဘာ ဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ် သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံမောဂ္ဂလာန် အ္စာဂမၠိုၚ် မၞုံသဘဴရဴဝွံ ညးမဒှ်ကွးဂမၠိုၚ် မၚ်မွဲစဵုဒၞါကဵု နူပွမဂယိုၚ်လမျီုအိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက်နွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞာကဵု နူပွမဂယိုၚ်လမျီုရ။
ယွံမောဂ္ဂလာန် မွဲဂကူပၠန်တုန်— ပ္ဍဲလောကဝွံ အ္စာလ္ၚဵုဂှ် သီုမၞုံကဵု ပွမတွံဓရ် ဟွံသအးဇ္ၚးဂှ် “မၞုံကဵုပွမတွံဓရ် သအးဇ္ၚးရ၊ ပွမတွံဓရ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ အ္စာဂှ် ကွး (ညးတေံ) ဂမၠိုၚ်ဂှ် “တြနာဲအ္စာဝွံ သီုမၞုံကဵု ပွမတွံဓရ် ဟွံသအးဇ္ၚးဂှ် ‘မၞုံကဵုပွမတွံဓရ် သအးဇ္ၚးရ၊ ပွမတွံဓရ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ’ ရဴဝွံ ဒုၚ်ဝန်ရ။ ပိုယ်ညးဂမၠိုၚ် ဟီုလဴဗ္စ ဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ် ပိုယ်ညးဂမၠိုၚ် မုဟိုတ်ဂွံဟီုသ္ဂးကဵု အ္စာဂှ်အိုတ်ရော?၊ ထံက်ပၚ်လဝ် နကဵုသ္ၚာ ပိဏ္ဍပါတ် ဘာ ဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ် သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံမောဂ္ဂလာန် အ္စာဂမၠိုၚ် မၞုံသဘဴရဴဝွံ ညးမဒှ်ကွးဂမၠိုၚ် မၚ်မွဲစဵုဒၞါကဵု နူပွမတွံဓရ်အိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက်နွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞာကဵု နူပွမတွံဓရ်ရ။
ယွံမောဂ္ဂလာန် မွဲဂကူပၠန်တုန်— ပ္ဍဲလောကဝွံ အ္စာလ္ၚဵုဂှ် သီုမၞုံကဵု ပွမဟီုသှ် ဟွံသအးဇ္ၚးဂှ် “မၞုံကဵုပွမဟီုသှ် သအးဇ္ၚးရ၊ ပွမဟီုသှ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ အ္စာဂှ် ကွး (ညးတေံ) ဂမၠိုၚ်ဂှ် “တြနာဲအ္စာဝွံ သီုမၞုံကဵု ပွမဟီုသှ် ဟွံသအးဇ္ၚးဂှ် ‘မၞုံကဵုပွမဟီုသှ် သအးဇ္ၚးရ၊ ပွမဟီုသှ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ’ ရဴဝွံ ဒုၚ်ဝန်ရ။ ပိုယ်ညးဂမၠိုၚ် ဟီုလဴဗ္စ ဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ် ပိုယ်ညးဂမၠိုၚ် မုဟိုတ်ဂွံဟီုသ္ဂးကဵု အ္စာဂှ်အိုတ်ရော?၊ ထံက်ပၚ်လဝ် နကဵုသ္ၚာ ပိဏ္ဍပါတ် ဘာ ဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ် သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံမောဂ္ဂလာန် အ္စာဂမၠိုၚ် မၞုံသဘဴရဴဝွံ ညးမဒှ်ကွးဂမၠိုၚ် မၚ်မွဲစဵုဒၞါကဵု နူပွမဟီုသှ်အိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက်နွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞာကဵု နူပွမဟီုသှ်ရ။
ယွံမောဂ္ဂလာန် မွဲဂကူပၠန်တုန်— ပ္ဍဲလောကဝွံ အ္စာလ္ၚဵုဂှ် သီုမၞုံကဵု လညာတ်ဉာဏ် ဟွံသအးဇ္ၚးဂှ် “မၞုံကဵုလညာဉာဏ် သအးဇ္ၚးရ၊ လညာတ်ဉာဏ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ အ္စာဂှ် ကွး (ညးတေံ) ဂမၠိုၚ်ဂှ် “တြနာဲအ္စာဝွံ သီုမၞုံကဵုလညာတ်ဉာဏ် ဟွံသအးဇ္ၚးဂှ် ‘မၞုံကလညာတ်ဉာဏ် သအးဇ္ၚးရ၊ လညာတ်ဉာဏ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ’ ရဴဝွံ ဒုၚ်ဝန်ရ။ ပိုယ်ညးဂမၠိုၚ် ဟီုလဴဗ္စ ဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ် ပိုယ်ညးဂမၠိုၚ် မုဟိုတ်ဂွံဟီုသ္ဂးကဵု အ္စာဂှ်အိုတ်ရော?၊ ထံက်ပၚ်လဝ် နကဵုသ္ၚာ ပိဏ္ဍပါတ် ဘာ ဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ် သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံမောဂ္ဂလာန် အ္စာဂမၠိုၚ် မၞုံသဘဴရဴဝွံ ညးမဒှ်ကွးဂမၠိုၚ် မၚ်မွဲစဵုဒၞါကဵု နူလညာတ်ဉာဏ်အိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက်နွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞာကဵု နူလညာတ်ဉာဏ်ရ။ ယွံမောဂ္ဂလာန် အ္စာဂမၠိုၚ်မသုန်တၠဝွံ နွံပြာကဋ် ပ္ဍဲလောကအိုတ်ရ။
ယွံမောဂ္ဂလာန် အဲတုန် ဟိုတ်မၞုံကဵု သဳလသအးဇ္ၚးဂှ်ရ “မၞုံကဵုသဳလမသအးဇ္ၚးရ၊ သဳလအဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံမွဲကဵုပွမကၠိခ္ဍက်ရ” ရဴဝွံ ဒုၚ်ဝန်ရ၊ ကွးဂမၠိုၚ်လေဝ် ဟွံမၚ်မွဲ ဟွံစဵုဒၞါ နူသဳလအိုတ်ရ၊ အဲလေဝ် ဟွံရာဒနာမိက် ဟွံနွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞါ နူသဳလရ။
ဟိုတ်မၞုံကဵု ပွမဂယိုၚ်လမျီုသအးဇ္ၚးဂှ်ရ ။ ပ ။ ဟိုတ်မၞုံကဵုပွမတွံဓရ်သအးဇ္ၚးဂှ်ရ ။ ပ ။ ဟိုတ်မၞုံကဵုပွမဟီုသှ် သအးဇ္ၚးဂှ်ရ ။ ပ ။ ဟိုတ်မၞုံကဵုလညာတ်ဉာဏ် သအးဇ္ၚးဂှ်ရ “မၞုံကဵု လညာတ်ဉာဏ် သအးဇ္ၚးရ၊ လညာတ်ဉာဏ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံမွဲကဵုပွမကၠိခ္ဍက်ရ” ရဴဝွံ ဒုၚ်ဝန်ရ၊ ကွးဂမၠိုၚ်လေဝ် ဟွံမၚ်မွဲ ဟွံစဵုဒၞါအဲ နူလညာတ်ဉာဏ်ရ၊ အဲလေဝ် ဟွံရာဒနာမိက် ဟွံနွံပၟိက် နူဇရေၚ်ကွးဂမၠိုၚ် ပွမပၚ်မွဲစဵုဒၞါ နူလညာတ်ဉာဏ်ရ ရဴဝွံ (သ္ဂးရ)။
၃၃၅။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲ သ္ပဒတဴတန်ဒၟံၚ် ပ္ဍဲဍုၚ်ကောသမ္ဗဳ ဗၞတ်မမိပ်လဟိၚ်တုဲမ္ဂး အတိုၚ်လၟေၚ်လၟေၚ် က္ညဂ္ၚေၚ်အာဒေသစာရိတ်မ္ဂး စိုပ်ကၠုၚ်ဍုၚ်ရာဇဂြိုဟ်ရ၊ တဳလမၞုံပိုဉ်ကျာ်တြဲ သ္ပဒတဴတန်ဒၟံၚ် ပ္ဍဲဘာဝေဠုဝန် မဒှ်ဒၞာဲကဵုစၞ ကုယန်လမ္စံက်ဂမၠိုၚ် ဇရေၚ်ဍုၚ်ရာဇဂြိုဟ်ဂှ်ရ။ ပ္ဍဲအခိၚ်ဂှ် ခမဳဂမၠိုၚ်မဂၠိုၚ် ပြာပ်အာဇရေၚ် တဳလမၞုံပိုဉ်ကျာ်တြဲတုဲမ္ဂး လ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲ သီုမဂဇအ်ဒၟံၚ် ပ္ဍဲဒၞာဲမွဲအိုတ်ဂှ်—
“ယွံတဳလမၞုံပိုဉ် ကောန်သၟိၚ်ဗၠာဲ အဇာတသတြုဂှ် နကဵုရထာ (ကွဳစောတ်) ဂမၠိုၚ်မသုန်ကၠံ ပြာပ်ခစ ကုဒေဝဒတ် သဝ်တ္ၚဲဂယးရ၊ ပုၚ်ဂအုပ် မသုန်ကၠံဂမၠိုၚ်လေဝ် ပလံၚ်ရ” ရဴဝွံ ဂရၚ်ပတီအိုတ်ရ။
ယွံခမဳတအ် လ္ပသ္ဍိုက်မၠိုက် လာဘ်သက္ကာဒယှ်တှ် ဒေဝဒတ်အိုတ်ညိ၊ ယွံခမဳတအ် လုကဴကာလ ကောန်သၟိၚ်ဗၠာဲအဇာတသတြု နကဵုရထာ (ကွဳစောတ်) ဂမၠိုၚ်မသုန်ကၠံ ပြာပ်ခစဒၟံၚ် ကုဒေဝဒတ် သဝ်တ္ၚဲဂယး လုကဴကာလ ပလံၚ်ဒၟံၚ်ပုၚ်ဂအုပ် မသုန်ကၠံဂမၠိုၚ်ဂှ် ကုဒေဝဒတ်ဂှ် ပွမဟုတ်ယုတ် ပ္ဍဲဓရ်ကုသိုလ်ဂမၠိုၚ်ဟေၚ် ဂပ်ဝ်နွံပၟိက်ရ၊ ပွမဇၞော်မောဝ်ဂှ် ဟဂပ်ဝ်နွံပၟိက်ရ။
ယွံခမဳတအ် ဥပမာတုန် ပ္ဍဲမုဟ်ကၠဵုပရမ်ဂှ် စုတ်ကဵုကၠၚ်ကၟတ်တိရစ္ဆာန် မပတမ်ကၠၚ်ကၟတ်ကၟီအိုတ်ရ၊ ယွံခမဳတအ် စုတ်ကဵုရဴဝွံမ္ဂး ကၠဵုဂှ် ညံၚ်ရဴကြမ်ကြလောန်လတူဗၞတ်ဗ္ၜတ်ကီု ယွံခမဳတအ် တုပ်သၟဟ်သာ်ဝွံဟေၚ် လုကဴကာလ ကောန်သၟိၚ်ဗၠာဲအဇာတသတြု နကဵုရထာ (ကွဳစောတ်) ဂမၠိုၚ်မသုန်ကၠံ ပြာပ်ခစဒၟံၚ် ကုဒေဝဒတ် သဝ်တ္ၚဲဂယး လုကဴကာလ ပလံၚ်ဒၟံၚ်ပုၚ်ဂအုပ် မသုန်ကၠံဂမၠိုၚ်ဂှ် ကုဒေဝဒတ်ဂှ် ပွမဟုတ်ယုတ် ပ္ဍဲဓရ်ကုသိုလ်ဂမၠိုၚ်ဟေၚ် ဂပ်ဝ်နွံပၟိက်ရ၊ ပွမဇၞော်မောဝ်ဂှ် ဟဂပ်ဝ်နွံပၟိက်ရ။
ယွံခမဳတအ် တၞဟ်နဂစိုတ်ကၠေံ ဇကုဇကု လာဘ်ပူဇဴသက္ကာဒယှ်တှ် ကတဵုဒှ်ကၠုၚ်ကုဒေဝဒတ်ရ၊ တၞဟ်နလီုလာ် လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ။
ယွံခမဳတအ် ဥပမာတုန် တၞံဗြာတ်ဂှ် တၞဟ်နဂစိုတ်ကၠေံဇကုဇကု ညံၚ်ရဴသတ်ကဵုသတ်ကီု တၞဟ်နလီုလာ် ညံၚ်ရဴသတ်ကဵုသတ်ကီု ယွံခမဳတအ် တုပ်သၟဟ်သာ်ဝွံဟေၚ် တၞဟ်နဂစိုတ်ကၠေံ ဇကုဇကု လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ၊ တၞဟ်နလီုလာ် လာဘ်ပူဇဴ သက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ။
ယွံခမဳတအ် ဥပမာမွဲနယ်တုန် တၞံဒုန်ဂှ် တၞဟ်နဂစိုတ်ကၠေံဇကုဇကု ညံၚ်ရဴသတ်ကဵုသတ်ကီု တၞဟ်နလီုလာ် ညံၚ်ရဴသတ်ကဵုသတ်ကီု ယွံခမဳတအ် တုပ်သၟဟ်သာ်ဝွံဟေၚ် တၞဟ်နဂစိုတ်ကၠေံ ဇကုဇကု လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ၊ တၞဟ်နလီုလာ် လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ။
ယွံခမဳတအ် ဥပမာမွဲနယ်တုန် တၞံကပိုဟ်ဂှ် တၞဟ်နဂစိုတ်ကၠေံဇကုဇကု ညံၚ်ရဴသတ်ကဵုသတ်ကီု တၞဟ်နလီုလာ် ညံၚ်ရဴသတ်ကဵုသတ်ကီု ယွံခမဳတအ် တုပ်သၟဟ်သာ်ဝွံဟေၚ် တၞဟ်နဂစိုတ်ကၠေံ ဇကုဇကု လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ၊ တၞဟ်နလီုလာ် လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ။
ယွံခမဳတအ် ဥပမာမွဲနယ်တုန် ချေံအဿတဵုၝောံ (ချး) ဂှ် တၞဟ်နဂစိုတ်ကၠေံဇကုဇကု ညံၚ်ရဴဂိုၚ်ကေတ် ဂၠမ်ဂဝ်ကီု တၞဟ်နလီုလာ် ညံၚ်ရဂိုၚ်ကေတ်ဂၠမ်ဂဝ်ကီု ယွံခမဳတအ် တုပ်သၟဟ်သာ်ဝွံဟေၚ် တၞဟ်နဂစိုတ်ကၠေံ ဇကုဇကု လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ၊ တၞဟ်နလီုလာ် လာဘ်ပူဇဴသက္ကာဒယှ်တှ် ကတဵုဒှ်ကၠုၚ် ကုဒေဝဒတ်ရ။
“ဗွဲစၟတ်မ္ဂး သတ်ဗြာတ်ဂှ် ညံၚ်ရဴဂစိုတ်တၞံဗြာတ်ကီု၊ သတ်ဒုန်ဂှ် ညံၚ်ရဴဂစိုတ် တၞံဒုန်ကီု၊ သတ်ကပိုတ်ဂှ် ညံၚ်ရဴဂစိုတ် တၞံကပိုဟ်ကီု၊ ဂၠမ်ဂဝ်ချေံအဿတဵုၝောံဂှ် ညံၚ်ရဴဂစိုတ် ချေံအဿၝောံကီု တုပ်သာ်ဂှ် ပူဇဴသက္ကာဂှ် ဂစိုတ်ကၠေံ တြုံယုတ်မာရ” ရဴဝွံ (သ္ဂးရ)။ 
✵✵✵ခဏ်ပဌမ တုဲရ။✵✵✵

===၇.၂။ အခဏ်ဒုတိယ===
====၇.၂.၁။ ပကာသနဳယကမ်====
၃၃၆။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲ တွဳတွိုၚ်လဝ်ပရိသာတ်မဂၠိုၚ်တုဲ အခိၚ်မဂဇအ်ဒၟံၚ် သီုမတွံဒၟံၚ်ဓရ် ပ္ဍဲပရိသာတ်မွဲဟာန်ကေုာံသၟိက်ဂှ် ဒေဝဒတ် ဒၠိုက်ကတဵုနူဒၞာဲတုဲ လ္ၜက်ပတိုန်သ္ၚာကၞေဟ် ပ္ဍဲလတူပၞးမွဲလပါ် ပၚ်လၟောဝ်ဏာသၟိပ်တဲ ဌာန်တဳလမၞုံပိုဉ်ကျာ်တြဲနွံတေံတုဲ—
“ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် အခိၚ်လၟုဟ် ဗျုအာတုဲရ၊ ဇၞော်အာတုဲရ၊ ကြံၚ်ဍုဟ်အာတုဲရ၊ အခိၚ်လောန်တုဲရ၊ အာစိုပ်အဝယ်လအိတ်အိုတ်တုဲရ၊ ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် ပ္ဍဲအခိၚ်လၟုဟ် သီုမပတိတ်ဒြဟတ်ပဒတဴမံၚ်အာ ဗွဲတသိုခ်ဂတမတ်ဂှ် ဩဝ်ပဒတဴအာ ဗွဲမသက္ကုဂဝိၚ်ညိ၊ ဩဝ်အပ်ပြာပ်ကဵု ခမဳသၚ် ကုအဲဍိက်ညိ၊ အဲဍိက်ကြက်ရၚ်တၠုၚ်ခမဳသၚ်ရ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။ ယွံဒေဝဒတ် ဟွံဗဗွဲထေက်ရ၊ တၠအဲ လ္ပသ္ဍိုက်မၠိုက် တၞဟ်နရၚ်တၠုၚ် ခမဳသၚ်ညိ ရဴဝွံ (သ္ဂးရ)။
မရနုက်ကဵုၜါဝါလေဝ် ဒေဝဒတ်။ ပ ။ မရနုက်ကဵုပိဝါလေဝ် ဒေဝဒတ်ဂှ်—
“ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် အခိၚ်လၟုဟ် ဗျုအာတုဲရ၊ ဇၞော်အာတုဲရ၊ ကြံၚ်ဍုဟ်အာတုဲရ၊ အခိၚ်လောန်တုဲရ၊ အာစိုပ်အဝယ်လအိတ်အိုတ်တုဲရ၊ ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် ပ္ဍဲအခိၚ်လၟုဟ် သီုမပတိတ်ဒြဟတ်ပဒတဴမံၚ်အာ ဗွဲတသိုခ်ဂတမတ်ဂှ် ဩဝ်ပဒတဴအာ ဗွဲမသက္ကုဂဝိၚ်ညိ၊ ဩဝ်အပ်ပြာပ်ကဵု ခမဳသၚ် ကုအဲဍိက်ညိ၊ အဲဍိက်ကြက်ရၚ်တၠုၚ်ခမဳသၚ်ရ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။
ယွံဒေဝဒတ် ကုသာရိပိုတ် မောဂ္ဂလာန်ဂမၠိုၚ်လေဝ် အဲ အပ်ပြာပ်ကဵု ခမဳသၚ် ဟွံသေၚ်ရ။
ကုတၠအဲ မယုတ်မာ မစသုၚ်တဴ ပစ္စယ်မတုပ်သၟဟ်ကဵုဍာ်ပါၚ်ဂှ် မုဟိုတ် ဂွံအပ်ပြာပ်ကဵုရော? ရဴဝွံ (သ္ဂးရ)။
ပ္ဍဲအခိၚ်ဂှ် ဒေဝဒတ်ဂှ် “ပ္ဍဲပရိသာတ် မွဲဟာန်ကေုာံသၟိၚ်ဂှ် တဳလမၞုံပိုဉ်ကျာ်တြဲ ရာန်သကိုတ်အဲ နကဵုဂလာန်မ္ဂး ညးစသုၚ်တဴ ပစ္စယ်မတုပ်သၟဟ်ကဵုဍာ်ပါၚ်ရ၊ ယိုက်ဒိုက်ပတိုန် သာရိပိုတ် မောဂ္ဂလာန်ဂမၠိုၚ်ဟေၚ်ရ” ရဴဝွံ ထေဲပၞောတ်သတိုတ် သီုဟွံမိပ်စိုတ်ဂှ် လ္ၚောဝ်သ္ပဝတ် တဳလမၞုံပိုဉ် ကျာ်တြဲတုဲမ္ဂး သ္ပရှေ်သှေ်ရဴဂဴကၠာ ပါဲစ္ဍးအာရ။ ဣဝွံတုန် ဒှ်ပွမဒက်ဝဲ ဒေဝဒတ်ပဌမ ပ္ဍဲလတူတဳလမၞုံပိုဉ်ကျာ်တြဲရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ ယွံခမဳတအ် ဒှ်သာ်ဂှ်မ္ဂး “ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ ပ္ဍဲအခိၚ်လၟုဟ် အာကာရအရာဒ္ဂေတ် ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံ ကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂးဒေဝဒတ်ဟေၚ်ရ” ရဴဝွံ သၚ်ဩဝ်သ္ပပကာသနဳယကမ် ကုဒေဝဒတ် ပ္ဍဲဍုၚ်ရာဇဂြိုဟ်ညိ ရဴဝွံ သ္ဂးကဵုခမဳဂမၠိုၚ်ရ။
ယွံခမဳတအ် ရဴဝွံ ဒးသ္ပရ၊ ခမဳစဳကၠးဆိုက်ဗ္ဒက်တုဲ မၞုံကဵုအစောံသတ္တိဂှ် သ္ဒးကဵုသၚ်တီရ—
၃၃၇။	“ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ ကမ်မၞုံကဵု အခိၚ်မဗဗွဲ ကုသၚ် ယဝ်ဒှ်မ္ဂး၊ သၚ်သ္ပပကာနဳယကမ် ကုဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’၊ ဣဝွံတုန် ပွမကဵုတီရောၚ်။
ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ သၚ်သ္ပပကာနဳယကမ် ကုဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’။
ယြဴကုတဳလပိုဉ်မွဲ သ္ဍိုက်မၠိုက် ပွမသ္ပပကာသနဳယကမ် ကုဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’၊ တဳလပိုဉ်ဂှ် သ္ဒးဒၟံၚ်သ္ၚိတ်သ္ၚိတ်ရ၊ ယြဴကုတဳလပိုဉ်မွဲ ဟွံမွဲကဵုပွမသ္ဍိုက်မၠိုက်ရ၊ တဳလပိုဉ်ဂှ် သ္ဒးဟီုတိုန်ရ။
သၚ် ဂပ်ဝ်သ္ပပကာသနဳယကမ် ကုဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’ တုဲရ၊ ကုသၚ်ဂှ် မၞုံကဵုပွမသ္ဍိုက်မၠိုက်ရ၊ ဟိုတ်ဂှ်ရ ဒၟံၚ်ကၞပ်သ္ၚောံသ္ၚိတ်ဇြရ၊ နမဒၟံၚ်ကၞပ်သ္ၚောံသ္ၚိတ်ဇြရဴဝွံ ဂွံတီကေတ် ဒဒှ်မသ္ဍိုက်မၠိုက်ဂှ်ရ” ရဴဝွံ (သ္ဒးကဵုတီရ ရဴဝွံ သ္ဂးရ)။
၃၃၈။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲဂှ် “ယွံသာရိပိုတ် ဒှ်သာ်ဂှ်မ္ဂး တၠအဲ ဩဝ်သ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ်ညိ” ရဴဝွံ သ္ဂးကဵုတဳလပိုဉ်သာရိပိုတ်ရ။
ယွံတဳလမၞုံပိုဉ် ပ္ဍဲကိုပ်ကၠာတေံ “ကောန်ဂကူဂေါဓက ဣဒ္ဓိကြဳဇှ်ဇၞော်ရ၊ ကောန်ဂကူဂေါဓိက အာနုဘဴဇၞော်ရ” ရဴဝွံ အဲဍိက် ဟီုကၠုၚ်ဂုဏ်ဒေဝဒတ် ပ္ဍဲဍုၚ်ရာဇဂြိုဟ်ရ။ ယွံတဳလမၞုံပိုဉ် မုရဴသာ်လဵု အဲဍိက် ဂွံသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ်ရော? ရဴဝွံ (ဂရၚ်ပတီရ)။
ယွံသာရိပိုတ် တၠအဲဂှ် “ကောန်ဂကူဂေါဓိက ဣဒ္ဓိကြဳဇှ်ဇၞော်ရ၊ ကောန်ဂကူဂေါဓိက အာနုဘဴဇၞော်ရ” ရဴဝွံ ဟီုကၠုၚ်ဂုဏ်ဒေဝဒတ် ပ္ဍဲဍုၚ်ရာဇဂြိုဟ် အတိုၚ်ဒှ်ဍာံစၟတ်ရ ဟွံသေၚ်ဟာ ရဴဝွံ (သၟာန်ရ)။
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီရ)။
ယွံသာရိပိုတ် အတိုၚ်ဝွံဟေၚ် တၠအဲ ဩဝ်ပြာကဋ် ဒေဝဒတ် အတိုၚ်ဍာံစၟတ်ညိ ရဴဝွံ (သ္ဂးရ)။
“ယွံကျာ်မၞုံပိုဉ် ခိုဟ်သန်ရ” ရဴဝွံ တဳလပိုဉ်သာရိပိုတ် ဒုၚ်ဝန် ကုတဳလမၞုံပိုဉ်ကျာ်တြဲရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲဂှ် “ယွံခမဳတအ် ဒှ်သာ်ဂှ်မ္ဂး သၚ် ဩဝ်သၟိတ်ပတိုန် သာရိပိုတ် သွက်ဂွံသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’ ညိ ရဴဝွံ သ္ဂးကဵုခမဳဂမၠိုၚ်ရ။
ယွံခမဳတအ် ရဴဝွံ ဒးသၟိတ်ရ၊ ဗွဲကိုပ်ကၠာ သ္ဒးအာတ်ပါန်အခေါၚ် သာရိပိုတ်ရ၊ အာတ်ပါန်အခေါၚ်တုဲ ပ္ဍဲကြဴ ခမဳစဳကၠးဆိုက်ဗ္ဒက်တုဲ မၞုံကဵုအစောံသတ္တိဂှ် သ္ဒးကဵုသၚ်တီရ—
“ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ ကမ်မၞုံကဵုအခိၚ်မဗဗွဲ ကုသၚ် ယဝ်ဒှ်မ္ဂး၊ သၚ် သၟိတ်ပတိုန် တဳလပိုဉ်သာရိပိုတ် သွက်ဂွံသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’၊ ဣဝွံတုန် ပွမကဵုတီရောၚ်။
ယွံတဳလပိုဉ်တအ် သၚ် ဩဝ်ကလၚ်ပၚ်မှိၚ် (ဂလာန်) အဲဍိက်ညိ၊ ကမ်မၞုံကဵုအခိၚ်မဗဗွဲ ကုသၚ် ယဝ်ဒှ်မ္ဂး၊ သၚ် သၟိတ်ပတိုန် တဳလပိုဉ်သာရိပိုတ် သွက်ဂွံသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’ ယြဴကုတဳလပိုဉ်မွဲ သ္ဍိုက်မၠိုက် ပွမသၟိတ်ပတိုန် တဳလပိုဉ်သာရိပိုတ် သွက်ဂွံသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’၊ တဳလပိုဉ်ဂှ် သ္ဒးဒၟံၚ်သ္ၚိတ်သ္ၚိတ်ရ၊ ယြဴကုတဳလပိုဉ်မွဲ ဟွံမွဲကဵုပွမသ္ဍိုက်မၠိုက်ရ၊ တဳလပိုဉ်ဂှ် သ္ဒးဟီုတိုန်ရ။
သၚ် ဂပ်ဝ်သၟိတ်ပတိုန် တဳလပိုဉ်သာရိပိုတ် သွက်ဂွံသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’ တုဲရ၊ ကုသၚ်ဂှ် မၞုံကဵုပွမသ္ဍိုက်မၠိုက်ရ၊ ဟိုတ်ဂှ်ရ ဒၟံၚ်ကၞပ်သ္ၚောံသ္ၚိတ်ဇြရ၊ နမဒၟံၚ်ကၞပ်သ္ၚောံသ္ၚိတ်ဇြရဴဝွံ ဂွံတီကေတ် ဒဒှ်မသ္ဍိုက်မၠိုက်ဂှ်ရ” ရဴဝွံ (သ္ဒးကဵုတီရ ရဴဝွံ သ္ဂးရ)။
တဳလပိုဉ်သာရိပိုတ် မကလိဂွံသၟိတ်တုဲဂှ် မွဲဟာန်ကေုာံခမဳဂမၠိုၚ်ဗွဲမဂၠိုၚ် လုပ်အာဍုၚ်ရာဇဂြိုဟ်တုဲ သ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ် ဒှ်မွဲဗီုရ၊ အခိၚ်လၟုဟ် အာကာရအရာဒ္ဂေတ်ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ် သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ်ရ’။
ပ္ဍဲအရာမသ္ပပြာကဋ်ဂှ် ညးဟွံမွဲကဵုပွမပတှ်ေ ပွမလျုၚ်ဇြုၚ်သ္ဍိုက် ပွမတီဂမၠိုၚ် “ခမဳဂမၠိုၚ် မဒှ်တၞောဝ်ကျာ် ကောန်သၟိၚ်သကျဝၚ်ဝွံ စောန်စိုတ်အိုတ်ရ၊ စောန်စိုတ် လာဘ်သက္ကာ ဒေဝဒတ်အိုတ်ရ” ရဴဝွံ ဟီုသ္ဂးအိုတ်ရ။
ညးမၞုံကဵုပွမပတှ်ေ ပွမလျုၚ်ဇြုၚ်သ္ဍိုက် ပွမတီ မၞိဟ်တၠပညာဂမၠိုၚ်တုန် “တဳလမၞုံပိုဉ်ကျာ်တြဲ ပွမကဵုသ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ်ဝွံ ယုတ်သဝ်ဟွံသေၚ်ရ” ရဴဝွံ ဟီုသ္ဂးအိုတ်ရ။

====၇.၂.၂။ ပရူပရာကောန်သၟိၚ်ဗၠာဲအဇာတသတြု====
၃၃၉။	ပ္ဍဲအခိၚ်ဂှ် ဒေဝဒတ်ပြာပ်အာဇရေၚ် ကောန်သၟိၚ်ဗၠာဲအဇာတသတြုတုဲ—
“ယွံကောန်သၟိၚ် ပ္ဍဲကိုပ်ကၠာတေံ မၞိဟ်ဂမၠိုၚ် အာယုက်ဂၠိၚ်အိုတ်ရ၊ ပ္ဍဲအခိၚ်လၟုဟ် အာယုက်ဂၠေံအိုတ်ရ။ တၠအဲ ဟိုတ်မဒးချိုတ်အာကဵု ဘဝကောန်သၟိၚ်ဗၠာဲ နွံရ၊ ယွံကောန်သၟိၚ် ဟိုတ်ဂှ်ရ တၠအဲ ဂစိုတ်ကၠေံ မအံက်တုဲ ဩဝ်ဒှ်သၟိၚ်ညိ၊ အဲ ဂစိုတ်ကျာ်တြဲတုဲ ကြက်ဒှ်ကျာ်ရ” ရဴဝွံ (ဟီုသ္ဂးရ)။
ပ္ဍဲအခိၚ်ဂှ် ကောန်သၟိၚ်အဇာတသတြုဂှ် “တဳလပိုဉ်ဒေဝဒတ် ဣဒ္ဓိကြဳဇှ်အာနုဘဴဇၞော်ရ၊ တဳလပိုဉ်ဒေဝဒတ် တီတန်ဒှ်ရ” ရဴဝွံ ဒက်စုတ်ၜုန်သော် ပ္ဍဲဒဳတုဲ ပ္ဍဲအခိၚ်လဒေါဝ်တ္ၚဲဒၚ်ဒၚ်ဖေက်လကိုတ်သမ္ၚာတ် သီုမဇတဝ်ဖြာပ်ဖြာပ်ဂှ် ဗွဲမပြဟ်ဟေၚ် လုပ်အာအပ္ဍဲနန်ရ။ အမာတ်ဇၞော်ပၟၚ်ပၟဲလမျီုဂမၠိုၚ် ပ္ဍဲအပ္ဍဲနန် ဗွဲမပြဟ် သီုမဖေက်လကိုတ်သမ္ၚာတ် ဇတဝ်ဖြာပ်ဖြာပ်တုဲရပ်ကေတ်အိုတ်ရ။ အမာတ်ဇၞော်ဂမၠိုၚ်ဂှ် ဂၠိုက်ဂၠာဲသ္ၚေဝ်ရံၚ်မ္ဂး ညာတ်ဒးၜုတ်သော် မဒက်လဝ်ပ္ဍဲဒဳတုဲ−
“ယွံကောန်သၟိၚ်ဗၠာဲ တၠအဲ မုအရာမွဲ မိက်သ္ပရော?” ရဴဝွံ သၟာန်ကောန်သၟိၚ်ဗၠာဲ အဇာတသတြုအိုတ်ရ။
မိက်ဂစိုတ် မအံက်ရ ရဴဝွံ (သ္ဂးရ)။
မုရဴညးမွဲ ဗတိုက်ဖအောဝ်ရော? ရဴဝွံ (သၟာန်အိုတ်ပၠန်ရ)။
တဳလပိုဉ်ဒေဝဒတ် ဗတိုက်ဖအောဝ်ရ ရဴဝွံ (သ္ဂးရ)။
အမာတ်ဇၞော်ဂမၠိုၚ်လ္ၚဵုဂှ် “ကောန်သၟိၚ်ဗၠာဲ ကေုာံဒေဝဒတ်ကီု ခမဳဂမၠိုၚ်အိုတ်သီုကီု ထေက်ကဵုဂစိုတ်ရ” ရဴဝွံ မၞုံကွေတ်အိုတ်ရ။
အမာတ်ဇၞော်ဂမၠိုၚ်လ္ၚဵုဂှ် “ခမဳဂမၠိုၚ် ဟွံထေက်ကဵုဂစိုတ်ရ၊ ခမဳဂမၠိုၚ် ဟွံလုတ်မှာဒုဟ် မမိက်ကဵုမွဲမွဲအိုတ်ရ၊ ကောန်သၟိၚ်ဗၠာဲ ကေုာံ ဒေဝဒတ်ဂှ် ထေက်ကဵုဂစိုတ်ရ” ရဴဝွံ မၞုံကွေတ်အိုတ်ရ။
အမာတ်ဇၞော်ဂမၠိုၚ်လ္ၚဵုဂှ် “ကောန်သၟိၚ်ဗၠာဲ ကေုာံဒေဝဒတ်လေဝ် ဟွံထေက်ကဵုဂစိုတ်ရ၊ ခမဳဂမၠိုၚ်လေဝ် ဟွံထေက်ကဵုဂစိုတ်ရ၊ ထေက်ကဵုဟီုလဴဗ္စ ကုသၟိၚ်ဇၞော်ရ၊ အတိုၚ်သၟိၚ်ဇၞော်ဟီုဂှ် သ္ပအိုတ်ရ” ရဴဝွံ မၞုံကွေတ်အိုတ်ရ။
ကြဴနူဂှ် အမာတ်ဇၞော်ဂမၠိုၚ်ဂှ် ရပ်ကေတ် ကောန်သၟိၚ်ဗၠာဲအဇာတသတြုတုဲ ပြာပ်အာဇရေၚ် သၟိၚ်ဗိမ္ဗိသာရ မၞုံယၟုသေနိယ တၠညးမဂဓရးအိုတ်တုဲ ဂရၚ်ပတီဟီုလဴဗ္စ ဟိုတ်ပရူပရာဂှ် ကုသၟိၚ်ဗိမ္ဗိသာရ မၞုံယၟုသေနိယ တၠညးမဂဓရးအိုတ်ရ။
ယွံသကအ်တအ် အမာတ်ဇၞော်ဂမၠိုၚ် ပသာ်မၞုံကွေတ်အိုတ်ရော? ရဴဝွံ (သၟာန်ရ)။
ယွံတၠညးသၟိၚ်ဇၞော် အမာတ်ဇၞော်ဂမၠိုၚ်လ္ၚဵုဂှ် “ကောန်သၟိၚ်ဗၠာဲ ကေုာံဒေဝဒတ်ကီု ခမဳဂမၠိုၚ်အိုတ်သီုကီု ထေက်ကဵုဂစိုတ်ရ” ရဴဝွံ မၞုံကွေတ်အိုတ်ရ။
အမာတ်ဇၞော်ဂမၠိုၚ်လ္ၚဵုဂှ် “ခမဳဂမၠိုၚ် ဟွံထေက်ကဵုဂစိုတ်ရ၊ ခမဳဂမၠိုၚ် ဟွံလုတ်မှာဒုဟ် မမိက်ကဵုမွဲမွဲအိုတ်ရ၊ ကောန်သၟိၚ်ဗၠာဲ ကေုာံ ဒေဝဒတ်ဂှ် ထေက်ကဵုဂစိုတ်ရ” ရဴဝွံ မၞုံကွေတ်အိုတ်ရ။
အမာတ်ဇၞော်ဂမၠိုၚ်လ္ၚဵုဂှ် “ကောန်သၟိၚ်ဗၠာဲ ကေုာံဒေဝဒတ်လေဝ် ဟွံထေက်ကဵုဂစိုတ်ရ၊ ခမဳဂမၠိုၚ်လေဝ် ဟွံထေက်ကဵုဂစိုတ်ရ၊ ထေက်ကဵုဟီုလဴဗ္စ ကုသၟိၚ်ဇၞော်ရ၊ အတိုၚ်သၟိၚ်ဇၞော်ဟီုဂှ် သ္ပအိုတ်ရ” ရဴဝွံ မၞုံကွေတ်အိုတ်ရ။
ယွံသကအ်တအ် ကျာ်ကီု ဓရ်ကီု သၚ်ကီု ပသာ်ဂွံသ္ပရော? ပြဟ်ပြဟ်ဂှ်ဟေၚ် သ္ပပြာကဋ် ဒေဝဒတ် ပ္ဍဲဍုၚ်ရာဇဂြိုဟ် ရဴဝွံမ္ဂး ‘ပ္ဍဲကိုပ်ကၠာတေံ အာကာရအရာဒ္ဂေတ် ဒေဝဒတ်ဒှ်မွဲဗီုရ၊ ပ္ဍဲအခိၚ်လၟုဟ် အာကာရအရာဒ္ဂေတ် ဒေဝဒတ် ဒှ်မွဲဗီုရ၊ ယြဴကမၠောန်ပွမွဲ ဒေဝဒတ်သ္ပနကဵုဇကုကီု နကဵုပါၚ်ကီုရ၊ နကမၠောန်ပွဂှ် ဟဂပ်ဝ်သမ္တီ ရဴဝွံကျာ်ကီု ရဴဝွံမ္ဂးဓရ်ကီု ရဴဝွံမ္ဂးသၚ်ကီုရ၊ နကမၠောန်ပွဂှ် ဂပ်ဝ်သမ္တီ ရဴဝွံမ္ဂး ဒေဝဒတ်ဟေၚ် တုဲရ’ ဟွံသေၚ်ဟာ ရဴဝွံ (သ္ဂးရ)။
ပၞောဝ်ကဵုအမာတ်ဇၞော်ဂမၠိုၚ်ဂှ် အမာတ်ဇၞော်ဂမၠိုၚ်မၞုံကဵုကွေတ်ရဴဝွံမ္ဂး “ကောန်သၟိၚ်ဗၠာဲကေုာံဒေဝဒတ်ကီု ခမဳဂမၠိုၚ်အိုတ်သီုကီု ထေက်ကဵုဂစိုတ်ရ” ဂှ် ဖျေံထောံကဆံၚ်ရ။
အမာတ်ဇၞော်ဂမၠိုၚ် မသ္ဂုတ်သွာတ်ရဴဝွံမ္ဂး “ခမဳဂမၠိုၚ်ဟွံထေက်ကဵုဂစိုတ်ရ၊ ခမဳဂမၠိုၚ် ဟွံလုပ်မှာဒုဟ် မမိက်ကဵုမွဲမွဲအိုတ်ရ၊ ကောန်သၟိၚ်ဗၠာဲ ကေုာံဒေဝဒတ်ဂှ် ထေက်ကဵုဂစိုတ်ရ” ဂှ် ဖျေံစွံပ္ဍဲကဆံၚ် မသဝ်တုဲမ္ဂး အမာတ်ဇၞော်ဂမၠိုၚ် မၞုံကဵုကွေတ်ရဴဝွံမ္ဂး “ကောန်သၟိၚ်ဗၠာဲ ကေုာံဒေဝဒတ်လေဝ် ဟွံထေက်ကဵုဂစိုတ်ရ၊ ခမဳဂမၠိုၚ်လေဝ် ဟွံထေက်ကဵုဂစိုတ်ရ၊ ထေက်ကဵုဟီုလဴဗ္စ ကုသၟိၚ်ဇၞော်ရ၊ အတိုၚ်သၟိၚ်ဇၞော်ဟီုဂှ် သ္ပအိုတ်ရ” ဂှ်တုန် ပတိုန်ကဵုကဆံၚ်ရ။
ပ္ဍဲအခိၚ်ဂှ် သၟိၚ်ဗိမ္ဗိသာရ မၞုံယၟုသေနိယ တၠညးမဂးဓရးဂှ်−
“ယွံကောန်သၟိၚ်ဗၠာဲ တၠအဲ မုဟိုတ် မိက်ဂစိုတ်အဲရော?” ရဴဝွံ သၟာန်ကောန်သၟိၚ်ဗၠာဲ အဇာတသတြုရ။ ယွံတၠညးမအံက် နွံပၟိက်ကဵုဒဒှ်သၟိၚ်ရ ရဴဝွံ (လဴပတီရ)။
ယွံကောန်သၟိၚ်ဗၠာဲ တၠအဲ နွံပၟိက်ကဵုဒဒှ်သၟိၚ်မ္ဂး “ပိုဉ်သမ္ပတ္တိ သၟိၚ်ဝွံ ဒှ်ပိုဉ်သမ္ပတ္တိ တၠအဲရ” ရဴဝွံ ဟီုသ္ဂးတုဲ ဇိုၚ်နှၚ်အပ်ပြာပ်ကဵုဒဒှ်သၟိၚ် ကုကောန်သၟိၚ်ဗၠာဲအဇာတသတြုရ။

====၇.၂.၃။ ပွမဖအောဝ်ဗလး သၟာဂစိုတ်မၞိဟ်ဂမၠိုၚ်====
၃၄၀။ ပ္ဍဲအခိၚ်ဂှ် ဒေဝဒတ် ပြာပ်အာဇရေၚ် ကောန်သၟိၚ်ဗၠာဲအဇာတသတြုတုဲ “ယွံသၟိၚ်မရာဇ် ဩဝ်ဖအောဝ်ဗလး တြုံသကအ်ဂမၠိုၚ်မဂစိုတ် ခမဳဂေါတမညိ” ရဴဝွံ ဟီုသ္ဂးကဵု ကောန်သၟိၚ်ဗၠာဲ အဇာတသတြုရ။
ပ္ဍဲအခိၚ်ဂှ် ကောန်သၟိၚ်အဇာတသတြုဂှ် “ယွံသကအ်တအ် အတိုၚ်တဳလပိုဉ် ဒေဝဒတ်ဟီုဂှ် ဩဝ်သ္ပအိုတ်ညိ” ရဴဝွံ ဖအောဝ်စကာ တြုံသကအ်ဂမၠိုၚ်ရ။
ပ္ဍဲအခိၚ်ဂှ် ဒေဝဒတ်ဂှ် “ယွံဒကာ ဩဝ်အာညိ၊ ခမဳဂေါတမ သ္ပဒတဴဒၟံၚ် ပ္ဍဲဌာန်မၞုံယၟုဝွံရ၊ ဂစိုတ်ထောံ ခမဳဂေါတမဂှ်တုဲမ္ဂး ဩဝ်ကၠုၚ် နကဵုဂၠံၚ်တရဴဝွံညိ” ရဴဝွံ ဖအောဝ်စကာ တြုံမွဲရ။
ပ္ဍဲဂၠံၚ်တရဴဂှ် “ဂစိုတ်ထောံ တြုံမွဲမကၠုၚ် နကဵုဂၠံၚ်တရဴဝွံတုဲမ္ဂး ဩဝ်ကၠုၚ် နကဵုဂၠံၚ်တရဴဝွံအိုတ်ညိ” ရဴဝွံ ဖျေံစွံလဝ်တြုံဂမၠိုၚ်ၜါတၠရ။
ပ္ဍဲဂၠံၚ်တရဴဂှ် “ဂစိုတ်ထောံ တြုံဂမၠိုၚ်ၜါတၠ မကၠုၚ် နကဵုဂၠံၚ်တရဴဝွံတုဲမ္ဂး ဩဝ်ကၠုၚ်နကဵုဂၠံၚ်တရဴဝွံအိုတ်ညိ” ရဴဝွံ ဖျေံလဝ်တြုံဂမၠိုၚ်ပန်တၠရ။
ပ္ဍဲဂၠံၚ်တရဴဂှ် “ဂစိုတ်ထောံ တြုံဂမၠိုၚ်ပန်တၠ မကၠုၚ် နကဵုဂၠံၚ်တရဴဝွံတုဲမ္ဂး ဩဝ်ကၠုၚ်နကဵုဂၠံၚ်တရဴဝွံအိုတ်ညိ” ရဴဝွံ ဖျေံလဝ်တြုံဒ္စါံတၠရ။
ပ္ဍဲဂၠံၚ်တရဴဂှ် “ဂစိုတ်ထောံ တြုံဂမၠိုၚ်ဒ္စါံတၠ မကၠုၚ်နကဵုဂၠံၚ်တရဴဝွံတုဲမ္ဂး ဩဝ်ကၠုၚ်နကဵုဂၠံၚ်တရဴဝွံအိုတ်ညိ” ရဴဝွံ ဖျေံစွံလဝ်တြုံဂမၠိုၚ်စှ်တြဴတၠရ။
ပ္ဍဲအခိၚ်ဂှ် တြုံမွဲတၠဂှ် ဂိုၚ်ကေတ်သၞာ်ကေုာံခဒံၚ် ကၟာဲကေတ် တ္ၚကေုာံဍေၚ်လဴတုဲ ပြာပ်အာဇရေၚ် တဳလမၞုံပိုဉ်ကျာ်တြဲပ္ဍဲကြဴ ဒတူဒၟံၚ် ပ္ဍဲဇရေၚ်တဳလမၞုံပိုဉ်ကျာ်တြဲ နကဵုဇကုမကြံၚ်မ္ၚိုဟ် ‘ဟွံချဳဇတဝ်’ သီုမဖေက်လကိုတ်သမ္ၚာတ် ဇတဝ်ဖြာပ်ဖြာပ်ရ။
တဳလမၞုံပိုဉ်ကျာ်တြဲ ညာတ်ဒး တြုံမဒတူဒၟံၚ် နကဵုဇကုမကြံၚ်မ္ၚိုဟ် ‘ဟွံချဳဇတဝ်’ သီုမဖေက်လကိုတ် သမ္ၚာတ် ဇတဝ်ဖြာပ်ဖြာပ်ဂှ်တုဲ “ယွံဒကာ ဩဝ်ကၠုၚ်ညိ၊ လ္ပဖေက်ညိ” ရဴဝွံ (သ္ဂးရ)။
ပ္ဍဲအခိၚ်ဂှ် တြုံမွဲတၠဂှ် စွံထောံသၞာ်ကေုာံခဒံၚ် ပ္ဍဲဌာန်မဗဗွဲ ဖျေံကၠေံ တ္ၚကေုာံဍေၚ်လဴတုဲ ပြာပ်အာဇရေၚ်တဳလမၞုံပိုဉ်ကျာ်တြဲပ္ဍဲကြဴ မာစှေ် ပ္ဍဲဒၠးဇိုၚ်တဳလမၞုံပိုဉ်ကျာ်တြဲတုဲမ္ဂး—
‘’ယွံကျာ်မၞုံပိုဉ် အတိုၚ်မဒိုဟ်ဓီု အတိုၚ်မဝိဝိၚ် အတိုၚ်မဟွံဍိုဟ်ကေက်စဳကၠး ဒုဟ်ဓလီုဍိုက်ဒး အဲဍိက်တုဲရ။ အဲဍိက်ဂှ် မၞုံစိုတ်မမိက်ပလီုပလာ် (မဒြိုဟ်စာ) မၞုံစိုတ်မမိက်ဂစိုတ်ဒှ်တုဲ ပြာပ်ကၠုၚ်ဌာန်ဝွံရ။ ယွံကျာ်မၞုံပိုဉ် ဒုဟ်ဍိက်ဂှ် ဗွဲအစောံဒုဟ် တၞဟ်နဂွံသ္ၚဳလလမ်မၚ်မွဲ ပ္ဍဲကာလကြဴ တဳလမၞုံပိုဉ်ကျာ်တြဲ ဩဝ်အေၚ်ဒုၚ်ညိကျာ်” ရဴဝွံ ဂရၚ်ပတီရ။
ယွံဒကာ အတိုၚ်မဒိုဟ်ဓီု အတိုၚ်မဝိဝိၚ် အတိုၚ်ဟွံဍိုဟ်ကေက်စဳကၠး ဗွဲစၟတ် ဒုဟ်ဓလီုဍိုက်ဒး တၠအဲတုဲရ။ တၠအဲ မၞုံစိုတ်မမိက်ပလီုပလာ် (မဒြိုဟ်စာ) မၞုံစိုတ်မမိက်ဂစိုတ်ဒှ်တုဲ ပြာပ်ကၠုၚ်ဌာန်ဝွံရ။
ယွံဒကာ တၠအဲ ယြဴဟိုတ်မွဲ ညာတ်ကေတ်ဒုဟ် ဗွဲအစောံဒုဟ်တုဲ ဇအုဲဇဗကၠေံ ဗွဲမဗဗွဲကဵုဓရ်ရ၊ ဟိုတ်ဂှ်ရ ဒုဟ်တၠအဲဂှ် ပိုဲအေၚ်ဒုၚ်အိုတ်ရ။ ယွံဒကာ ယြဴညးမွဲ ညာတ်ကေတ်ဒုဟ် ဗွဲအစောံဒုဟ်တုဲ ဇအုဲဇဗကၠေံ ဗွဲမဗဗွဲကဵုဓရ်ရ၊ ပ္ဍဲကာလကြဴလေဝ် သ္ၚဳလလမ်မၚ်မွဲရ၊ ပွမသ္ပရဴဝွံ ဒှ်ဟိုတ်မဇၞော်မောဝ် ပ္ဍဲဒၠောံဗတောန်ကျာ်ဟေၚ်ရ ရဴဝွံ (သ္ဂးရ)။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ တွံကဵုဂလာန်ဓရ် မဒှ်အတိုၚ်လၟေၚ် ကုတြုံဂှ်ရ၊ ဂလာန်ဓရ်မဒှ်အတိုၚ်လၟေၚ်ဂှ်တုန် ညးဍေံဂှ်ရော?၊ ဂလာန်မစပ်ကဵုဒါနကီု ဂလာန်မစပ်ကဵုသဳလကီုဂလာန်မစပ်ကဵုဍုၚ်သွဝ်ကီု ဒုဟ်ကီု ပွမယုတ်သဝ်ကီု ပွမကၠိခ္ဍက် ကာမဂုဏ်ဂမၠိုၚ်ကီု ဖဵုပ္ဍဲပွမတိတ်ဗၠး (နူကာမဂုဏ်ဂမၠိုၚ်) ကီု ထ္ၜးကဵုရ။
တဳလမၞုံပိုဉ်ကျာ်တြဲ ပ္ဍဲအခိၚ်မတီကေတ် မၞုံကဵုစိုတ်မဒုၚ်စရၚ် မၞုံကဵုစိုတ်မဍိုန်ညောန် မၞုံကဵုစိုတ်စာ်စ္ဍးနူ’နဳဝရဏ’ ကၟာတ်လဒဵု မၞုံကဵုစိုတ်မြဟ်တိုန် မၞုံကဵုစိုတ်မလျုၚ်ဇြုၚ်သ္ဍိုက် ပ္ဍဲတြုံဂှ် ထ္ၜးကဵု ‘ဒုက္ခသစ္စ’ ဒဒိုခ်ကီု ‘သမုဒယသစ္စ’ ဟိုတ်ဒဒိုခ်ကတဵုဒှ်ကီု ‘နိရောဓသစ္စ’ အရာဒဒိုခ် ပၠိုတ်ကီု ‘မဂ္ဂသစ္စ’ ဂၠံၚ်တရဴဒှ်ဟိုတ်အာစိုပ်အရာဒဒိုခ်ပၠိုတ်ကီု မဒှ်ဓရ်ဒေသနာ ‘သာမုက္ကံသိက’ မတီညာတ် ဓမံက်ပတိတ်အလဵုဇကုကျာ်ဂမၠိုၚ်ရ။ ယာတ်ဗုသအး မစာ်စ္ဍးနူကမၠိကၠိခ္ဍက်ဂှ် သၟဟ်ညံၚ်ရဴ ဒုၚ်ဂိုၚ်ကေတ်ဍာ်လွံက် ဗွဲမဒးရးကီု တုပ်တဴသာ်ဂှ်ရ ပ္ဍဲဒၞာဲဂှ်ဟေၚ် “ဓရ်အိုတ်သီု မၞုံသဘဴ ပွမကတဵုဒှ်ဂှ် မၞုံသဘဴပၠိုတ်ရ” ရဴဝွံ ‘သောတာပတ္တိမဂ်ဉာဏ်’ မတ်ဓရ် မဟွံမွဲကဵုမၠိုက် မစာ်စ္ဍး နူကၠိုက်လ္ၚေၚ်ကိလေသဂှ် ကတဵုဒှ် ကုတြုံဂှ်ရ။
ပ္ဍဲအခိၚ်ဂှ် တြုံဂှ် ညာတ်ကေတ်ဓရ်တုဲဂှ်ဒှ်တုဲ အာစိုပ်ဓရ်တုဲဂှ်ဒှ်တုဲ တီကေတ်ဓရ်တုဲဂှ် ဒှ်တုဲ တၞီလုပ်အာဓရ်တုဲဂှ်ဒှ်တုဲ ကလိလောန်အာ သၠေဟ်ပၟာတုဲဂှ်ဒှ်တုဲ စာ်စ္ဍးနူချပ်သၠေဟ်ပၟာ သာ်တေံဟာ, သာ်ဏအ်ဟာတုဲဂှ်ဒှ်တုဲ အာစိုပ်ဂံၚ်သကာ (သက်လှက်) ပ္ဍဲသာသနာကျာ်တြဲတုဲဂှ်ဒှ်တုဲ ဟွံမွဲကဵုညးလျုၚ်ပတှ်ေ မသအာၚ်နူကျာ်ဂှ်ဒှ်တုဲ—
“ယွံတဳလမၞုံပိုဉ် (ဓရ်ဂှ်) ထေက်ကဵုသ္ဍိုက်မၠိုက်လောန်ရ၊ ယွံတဳလမၞုံပိုဉ် (ဓရ်ဂှ်) ထေက်ကဵုသ္ဍိုက်မၠိုက်လောန်ရ၊ ဗွဲဥပမာမ္ဂးတုန် ဝတ္ထုဗကပ်စွံလဝ်ဂှ် သၟဟ်ညံၚ်ရဴဂတးလ္ၚာကဵုကီု ဝတ္ထုဂြောပ်ဗ္ဒန်လဝ်ဂှ် သၟဟ်ညံၚ်ရဴပံက်ထ္ၜးကဵုကီု ကုညး မတ်ဂေတ်တၠိၚ်ဂၠံၚ်ဂှ် သၟဟ်ညံၚ်ရဴ ဟီုလဴကဵုဂၠံၚ်ဍာန်ဍာံစၟတ်ကီု “ညးမၞုံကဵုမတ်မညာတ်ဂမၠိုၚ်ဂှ် ကြက်ဂွံညာတ်ကေတ် ရုပ်သာ်ဂမၠိုၚ်အိုတ်ရ” ရဴဝွံ ပ္ဍဲတိုက်ဒမၠုဂှ် သၟဟ်ညံၚ်ရဴစံၚ်ဗဂဵုကဵု ပၟတ်ကၠေၚ်သ္ဍဴကီု တုပ်သၟဟ်သာ်ဂှ် ဟေၚ်ရ တဳလမၞုံပိုဥ်ဂှ် နကဵုဟိုတ်တၞဟ်တၞဟ် တွံထ္ၜးကဵုဓရ်ရ၊ ယွံတဳလမၞုံပိုဉ် အဲဍိက်ဂှ် ပြာပ်ခ သ္ပစ္ၜုဲစ္ၜော်သကအ်ဗ္ဒကဵု တဳလမၞုံပိုဉ်ကျာ်တြဲရ၊ ဓရ်ဂှ်လေဝ် ပြာပ်ခ သ္ပစ္ၜုဲစ္ၜော်သကအ်ဗ္ဒရ၊ သၚ်ဂှ်လေဝ် ပြာပ်ခ သ္ပစ္ၜုဲစ္ၜော်သကအ်ဗ္ဒရ၊ ယွံတဳလမၞုံပိုဉ် တဳလမၞုံပိုဉ်ဂှ် သ္ပတမ်နူတ္ၚဲဝွံတုဲစဵုကဵုလအိတ်လမျီု အဲဍိက်ဂှ် ဥပးပြာပ်ခ သ္ပစ္ၜုဲစ္ၜော်သကအ်ဗ္ဒရ ရဴဝွံ သြဝ်ဂိုၚ်သမ္တီလဝ်ညိ” ရဴဝွံဂရၚ်ပတီ တဳမၞုံပိုဉ်ကျာ်တြဲရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ “ယွံဒကာ တၠအဲ ဩဝ်လ္ပအာ နဂၠံၚ်တရဴဝွံညိ ဩဝ်အာ နဂၠံၚ်တရဴဝွံညိ” ရဴဝွံ သ္ဂးတုဲ ဗလးထောံတြုံဂှ် နဂၠံၚ်တရဴမွဲသအာၚ်ရ။
ပ္ဍဲအခိၚ်ဂှ် တြုံဂမၠိုၚ်ၜါတၠဂှ် “ပသာ်ရော? တြုံမွဲတၠဂှ် လအ်ကၠုၚ်ကွေံရ” ရဴဝွံ အာတဴ တရဴဒ္စးအိုတ်အိုတ်မ္ဂး ညာတ်ဒး တဳလမၞုံပိုဉ်ကျာ်တြဲ မဂဇအ်ဒၟံၚ်ပ္ဍဲသၟဝ်တမ်ဆုတုဲ ပြာပ်အာဇရေၚ်တဳလမၞုံပိုဉ်ကျာ်တြဲတုဲပ္ဍဲကြဴ လ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲ ဂဇအ်ဒၟံၚ် ပ္ဍဲဒၞာဲမွဲအိုတ်ရ၊ ပ္ဍဲအခိၚ်ဂှ် တဳလမၞုံပိုဉ်ကျာ်တြဲ တွံကဵုဂလာန်ဓရ် မဒှ်အတိုၚ်လၟေၚ် ကုတြုံဂမၠိုၚ်ဂှ်ရ။ ပ ။
အာစိုပ်ဂံၚ်သကာ (သက်လှက်) ပ္ဍဲသာသနာကျာ်တြဲတုဲဂှ် ဒှ်တုဲ ဟွံမွဲကဵုညးလျုၚ်ပတှ်ေ မသအာၚ်နူကျာ်ဂှ်ဒှ်တုဲ—
“ယွံတဳလမၞုံပိုဉ် (ဓရ်ဂှ်) ထေက်ကဵုသ္ဍိုက်မၠိုက်လောန်ရ ။ ပ ။ ယွံတဳလမၞုံပိုဉ် တဳလမၞုံပိုဉ်ဂှ် သ္ပတမ်နူတ္ၚဲဝွံတုဲ စဵုကဵုလမျီု ပိုဲဍိက်တအ်ညးဂမၠိုၚ်ဂှ် ဥပးပြာပ်ခ သ္ပစ္ၜုဲစ္ၜော်သကအ်ဗ္ဒဂမၠိုၚ်ရ ရဴဝွံ ဩဝ်ဂိုၚ်သမ္တီလဝ်ညိ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲအိုတ်ရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ “ယွံဒကာတအ် မၞးတအ်ညးဂမၠိုၚ် ဩဝ်လ္ပအာ နဂၠံၚ်တရဴဝွံအိုတ်ညိ၊ ဩဝ်အာ နဂၠံၚ်တရဴဝွံအိုတ်ညိ” ရဴဝွံ သ္ဂးတုဲ ဗလးထောံတြုံဂမၠိုၚ်ၜါတၠဂှ် နဂၠံၚ်တရဴမွဲသအာၚ်ရ။
ပ္ဍဲအခိၚ်ဂှ် တြုံဂမၠိုၚ်ပန်တၠဂှ် ။ ပ ။
ပ္ဍဲအခိၚ်ဂှ် တြုံဂမၠိုၚ်ဒ္စါံတၠဂှ် ။ ပ ။
ပ္ဍဲအခိၚ်ဂှ် တြုံဂမၠိုၚ်စှ်တြဴတၠဂှ် “ပသာ်ရော? တြုံဒ္စါံတၠဂှ် လအ်ကၠုၚ်ကွေံရ” ရဴဝွံ အာတဴ တရဴဒ္စးအိုတ်အိုတ်မ္ဂး ညာတ်ဒး တဳလမၞုံပိုဉ်ကျာ်တြဲ မဂဇအ်ဒၟံၚ်ပ္ဍဲသၟဝ်တမ်ဆုတုဲ ပြာပ်အာဇရေၚ်တဳလမၞုံပိုဉ်ကျာ်တြဲတုဲပ္ဍဲကြဴ လ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲ ဂဇအ်ဒၟံၚ် ပ္ဍဲဒၞာဲမွဲအိုတ်ရ၊ ပ္ဍဲအခိၚ်ဂှ် တဳလမၞုံပိုဉ်ကျာ်တြဲ တွံကဵုဂလာန်ဓရ် မဒှ်အတိုၚ်လၟေၚ် ကုတြုံဂမၠိုၚ်ဂှ်ရ၊ ဂလာန်ဓရ် မဒှ်အတိုၚ်လၟေၚ်ဂှ်တုန် ညးဍေံဂှ်ရော?၊ ဂလာန်မစပ်ကဵုဒါနကီု ။ ပ ။ အာစိုပ်ဂံၚ်သကာ (သက်လှက်) ပ္ဍဲသာသနာကျာ်တြဲတုဲဂှ် ဒှ်တုဲ ဟွံမွဲကဵုညးလျုၚ်ပတှ်ေ မသအာၚ်နူကျာ်ဂှ်ဒှ်တုဲ—
“ယွံတဳလမၞုံပိုဉ် (ဓရ်ဂှ်) ထေက်ကဵုသ္ဍိုက်မၠိုက်လောန်ရ ။ ပ ။ ယွံတဳလမၞုံပိုဉ် တဳလမၞုံပိုဉ်ဂှ် သ္ပတမ်နူတ္ၚဲဝွံတုဲ စဵုကဵုလမျီု ပိုဲဍိက်တအ်ညးဂမၠိုၚ်ဂှ် ဥပးပြာပ်ခ သ္ပစ္ၜုဲစ္ၜော်သကအ်ဗ္ဒဂမၠိုၚ်ရ ရဴဝွံ ဩဝ်ဂိုၚ်သမ္တီလဝ်ညိ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲအိုတ်ရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ “ယွံဒကာတအ် မၞးတအ်ညးဂမၠိုၚ် ဩဝ်လ္ပအာ နဂၠံၚ်တရဴဝွံအိုတ်ညိ၊ ဩဝ်အာ နဂၠံၚ်တရဴဝွံအိုတ်ညိ” ရဴဝွံ သ္ဂးတုဲ ဗလးထောံတြုံဂမၠိုၚ်ၜါတၠဂှ် နဂၠံၚ်တရဴမွဲသအာၚ်ရ။
ပ္ဍဲအခိၚ်ဂှ် တြုံမွဲတၠဂှ် ပြာပ်အာဇရေၚ် ဒေဝဒတ်တုဲပ္ဍဲကြဴ—
“ယွံတဳလပိုဉ် အဲဍိက် ဂစိုတ်တဳလမၞုံပိုဉ်ကျာ်တြဲဂှ် ဟွံမာန်ရ၊ တဳလမၞုံပိုဉ်ကျာ်တြဲဂှ် ဣဒ္ဓိကြဳဇှ်ဇၞော်ရ၊ အာနုဘဴဇၞော်ရ” ရဴဝွံ ဟီုသ္ဂးကဵုဒေဝဒတ်ရ။
“ယွံဒကာ ဒေါံရ၊ တၠအဲ လ္ပဂစိုတ် ခမဳဂေါတမရ၊ အဲဟေၚ် ဂစိုတ်ခမဳဂေါတမရ” ရဴဝွံ (သ္ဂးရ)။

====၇.၂.၄။ ပွမကဵုဆီကျာ်ပ္ဍူအာ====
၃၄၁။	တဳလမၞုံပိုဉ်ကျာ်တြဲ ပ္ဍဲအခိၚ်မကွာ်ဒၟံၚ်စၚ်္ကြမ် ပ္ဍဲသၞိၚ်ဒဵုဂိဇ္ၛကုဋ်ဂှ် ဒေဝဒတ်တိုန်ဒဵုဂိဇ္ၛကုဋ်တုဲ “နကဵုတၟံကဠောံဝွံ ကြက်ဂစိုတ် ခမဳဂေါတမရ” ရဴဝွံ ပၠူဖျေံ တၟံကဠောံမဇၞော်ရ။
အထောဋ်ဒဵုဂမၠိုၚ်ၜါ ကၠုၚ်တုဲ ဒုၚ်ဂိုၚ်ကေတ် တၟံကဠောံမပၠူဖျေံဂှ်အိုတ်ရ၊ သတှ်ေ (ကွပ်) တၟံ မကလာၚ်တိတ်ကၠုၚ် နူတၟံကဠောံဂှ် ကဵုကတဵုဒှ်ဆီပ္ဍဲဇကု တဳလမၞုံပိုဉ်ကျာ်တြဲရ။ ပ္ဍဲအခိၚ်ဂှ် တဳလမၞုံပိုဉ်ကျာ်တြဲ လ္ၚာ်ရံၚ်လတူတုဲမ္ဂး “ယွံတြုံမလ္ၚုသၟး (နူမဂ်ဖိုလ်) တၠအဲကဵုဇၞော်မောဝ်တဴ ပွမသရာံပါပ် ဗွဲမဂၠိုၚ်ရ၊ တၠအဲ မၞုံကဵုစိုတ်မမိက်ပလီုပလာ် (စိုတ်မဂြိုဟ်စာ) မၞုံစိုတ်မမိက်ဂစိုတ်ဒှ်တုဲ ကဵုကတဵုဒှ်ဆီ ကုအဲကျာ်ရ” ရဴဝွံ သ္ဂးကဵုဒေဝဒတ်ရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲဂှ် “ယွံခမဳတအ် ဒေဝဒတ် လ္ၚတ်ဆန်ၜန် အာနန္တရိယကမ်ဝွံ ဗွဲကိုပ်ကၠာတုဲရ၊ နကဵုစိုတ်မမိက်ပလီုပလာ် (စိုတ်မဂြိုဟ်စာ) စိုတ်မမိက်ဂစိုတ်ဂှ် ကဵုကတဵုဒှ်ဆီ ကုအဲကျာ်ရ” ရဴဝွံ သ္ဂးကဵုခမဳဂမၠိုၚ်ရ။
“ဒေဝဒတ် ပတိတ်ဇြဟတ် ပွမဂစိုတ် ကုတဳလမၞုံပိုဉ်ကျာ်တြဲရဂး” ရဴဝွံ ခမဳဂမၠိုၚ် မဂွံမိၚ်ကေတ်ဂှ် နူဌာန်ပွဳပွူပွဳပွူ ဘာတဳလမၞုံပိုဉ်ကျာ်တြဲ မၞုံကဵုဗရုရမျာၚ် မသကာတ်မြဟ်ဇၞော်လှဲဂမၠိုၚ်ဒှ်တုဲ သီုမသ္ပတဴ ပွမဖ္ဍောတ်သှ်ၛာယ်ဂမၠိုၚ်ဂှ် တၞဟ်နဖဵုပွမၚ်မွဲ ပွမဆေဝ်ဒဝ် ပွမဂြောပ်ဗ္ဒန် ကုတဳလမၞုံပိုဉ်ကျာ်တြဲ ကွာ်ဒၟံၚ်စၚ်္ကြမ်အိုတ်ရ။
တဳလမၞုံပိုဉ်ကျာ်တြဲ သ္ဂောံမိၚ်ကေတ် ဗရုရမျာၚ်မသကာတ်မြဟ်ဇၞော်လှဲ ဗရုရမျာၚ်မ ဖ္ဍောတ်သှ်ၛာယ်တုဲ—
“ယွံအာနန္ဒ ဗရုရမျာၚ်မသကာတ်မြဟ်ဇၞော်လှဲ မဖ္ဍောတ်သှ်ၛာယ်ဂှ် မုဗရုရမျာၚ်မွဲရော?” ရဴဝွံ သၟာန်တဳလပိုဉ်အာနန္ဒရ။
“ယွံတဳလမၞုံပိုဉ် ဒေဝဒတ် ပတိတ်ဇြဟတ် ပွမဂစိုတ် ကုတဳလမၞုံပိုဉ်ကျာ်တြဲရဂး” ရဴဝွံခမဳဂမၠိုၚ် ဂွံမိၚ်ကေတ်အိုတ်ရ၊ ယွံကျာ်မၞုံပိုဉ် ခမဳဂမၠိုၚ်ဂှ် နူဌာန်ပွဳပွူပွဳပွူ ဘာတဳလမၞုံပိုဉ်ကျာ်တြဲ မၞုံကဵုဗရုရမျာၚ် မသကာတ်မြဟ်ဇၞော်လှဲဂမၠိုၚ်ဒှ်တုဲ သီုမသ္ပတဴ ပွမဖ္ဍောတ်သှ်ၛာယ်ဂမၠိုၚ်ဂှ် တၞဟ်နဖဵုပွမၚ်မွဲ ပွမဆေဝ်ဒဝ် ပွမဂြောပ်ဗ္ဒန် ကုတဳလမၞုံပိုဉ်ကျာ်တြဲ ကွာ်ဒၟံၚ်စၚ်္ကြမ်အိုတ်ရ။
ယွံတဳလမၞုံပိုဉ် ဗရုရမျာၚ် မသကာတ်မြဟ်ဇၞော်လှဲ မဖ္ဍောတ်သှ်ၛာယ်ဂှ်တုန် ဒှ်ဗရုရမျာၚ်ဂမၠိုၚ်ဝွံရ ရဴဝွံ ဂရၚ်ပတီရ။
ယွံအာနန္ဒ ဒှ်သာ်ဂှ်မ္ဂး နကဵုဂလာန်အဲ “ကျာ်တြဲ ကော်ဒၟံၚ်တဳလပိုဉ်တအ်ရ” ရဴဝွံဩဝ်အာကော် ခမဳဂမၠိုၚ်ဂှ်ညိ ရဴဝွံ သ္ဂးတဴရ။ “ယွံကျာ်မၞုံပိုဉ် ခိုဟ်ရ” ရဴဝွံ တဳလပိုဉ်အာနန္ဒဒုၚ်ဝန် ကုတဳလမၞုံပိုဉ်ကျာ်တြဲတုဲမ္ဂး ပြာပ်အာဇရေၚ် ခမဳဂမၠိုၚ်ဂှ်တုဲ “ကျာ်တြဲ ကော်ဒၟံၚ်တဳလပိုဉ်တအ်ရ” ရဴဝွံ ဟီုသ္ဂးကဵုခမဳဂမၠိုၚ်ဂှ်ရ။ “ယွံကောန်တၠ ခိုဟ်ရ” ရဴဝွံ ဒုၚ်ဝန် ကုတဳလပိုဉ်အာနန္ဒတုဲ ပြာပ်အာဇရေၚ် တဳလမၞုံပိုဉ်ကျာ်တြဲတုဲမ္ဂး လ္ၚောဝ်သ္ပဝတ်တုဲ ခမဳဂမၠိုၚ် မဂဇအ်ဒၟံၚ်ပ္ဍဲဒၞာဲမဗဗွဲဂှ် တဳလမၞုံပိုဉ်ကျာ်တြဲ သ္ဂးတိုန်ဂလာန်ဝွံရ—
ယွံခမဳတအ် နကဵုလွဳပရာညးသအာၚ် ဟိုတ်အရာမဂစိုတ် ကျာ်တြဲမာန်ဂှ် အခေါၚ်ဟွံမွဲရ။
ယွံခမဳတအ် ကျာ်တြဲဂမၠိုၚ် သီု (ညးသအာၚ်ဂမၠိုၚ်) ဟွံဒးသ္ပလွဳပရာ သ္ပပရိနိဗ္ဗာန်အိုတ်ရ။
ယွံခမဳတအ် အ္စာဂမၠိုၚ်မသုန်တၠဝွံ နွံပြာကဋ် ပ္ဍဲလောကအိုတ်ရ။ မသုန်တၠဂမၠိုၚ်တုန် ညးဍေံဂှ်ရော?၊ ယွံခမဳတအ် ပ္ဍဲလောကဝွံ အ္စာလ္ၚဵုဂှ် သီုဟွံမွဲကဵု သဳလမသအးဇ္ၚးဂှ် “မၞုံကဵုသဳလ သအးဇ္ၚးရ၊ သဳလအဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ အ္စာဂှ် ကွး (ညးတေံ) ဂမၠိုၚ် “တြနာဲအ္စာဝွံ သီုဟွံမွဲကဵု သဳလမသအးဇ္ၚးဂှ် ‘မၞုံကဵုသဳလ မသအးဇ္ၚးရ၊ သဳလအဲသအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ’ ရဴဝွံ ဒုၚ်ဝန်ရ၊ ပိုယ်ညးဂမၠိုၚ် ဟီုလဴဗ္စဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ်ပိုယ်ညးဂမၠိုၚ် မုဟိုတ်ဂွံဟီုသ္ဂးကဵု အ္စာဂှ်အိုတ်ရော? ထံၚ်ပၚ်လဝ် နကဵုသ္ၚာ ပိဏ္ဍပါတ် ဘာဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ် သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံခမဳတအ် အ္စာဂမၠိုၚ်မၞုံသဘဴ ရဴဝွံ ညးမဒှ်ကွးဂမၠိုၚ် မၚ်မွဲစဵုဒၞါကဵု နူသဳလအိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက်နွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞါကဵု နူသဳလရ။
ယွံခမဳတအ် မွဲဂကူပၠန်တုန်— ပ္ဍဲလောကဝွံ အ္စာလ္ၚဵုဂှ် သီုဟွံမွဲကဵု ပွမဂယိုၚ်လမျီုမသအးဇ္ၚးဂှ် ။ ပ ။ သီုမၞုံကဵုပွမတွံဓရ် ဟွံသအးဇ္ၚးဂှ် ။ ပ ။ သီုမၞုံကဵုပွမဟီုသှ် ဟွံသအးဇ္ၚးဂှ် ။ ပ ။ သီုမၞုံကဵုလညာတ်ညာဏ် ဟွံသအးဇ္ၚးဂှ် “မၞုံကဵုလညာတ်ဉာဏ် မသအးဇ္ၚးရ၊ လညာတ်ညာဏ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ၊ အ္စာဂှ် ကွး (ညးတေံ) ဂမၠိုၚ် “တြနာဲအ္စာဝွံ သီုမၞုံကဵုညးလညာတ်ဉာဏ်ဟွံသအးဇ္ၚးဂှ် “မၞုံကဵုလညာတ်ညာဏ် မသအးဇ္ၚးရ၊ လညာတ်ညာဏ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံကၠိခ္ဍက်ရ” ရဴဝွံ ဒုၚ်ဝန်ရ။ ပိုယ်ညးဂမၠိုၚ်ဟီုလဴဗ္စ ဟိုတ်ပရူပရာဂှ် ကုမၞိဟ်ဂမၠိုၚ်အိုတ်မ္ဂး အ္စာဂှ် ဟွံသ္ဍိုက်မၠိုက်ရ၊ နကဵုဂလာန် မဟွံသ္ဍိုက်မၠိုက်ဂှ် ပိုယ်ညးဂမၠိုၚ် မုဟိုတ် ဂွံဟီုသ္ဂးကဵု အ္စာဂှ်အိုတ်ရော?၊ ထံၚ်ပၚ်လဝ် နကဵုသ္ၚာပိဏ္ဍပါတ် ဘာ ဂဥုဲ မဒှ်ကြိယာဗာပၟၚ်ပၟဲလမျီုမစှေ်စး ကဵုယဲဂမၠိုၚ်ရ၊ ယြဴကမၠောန်မွဲ အ္စာဂှ်သ္ပရ၊ နကဵုကမၠောန်ဂှ်ဟေၚ် အ္စာဂှ် ကြက်ပြာကဋ်ကၠုၚ်ရ” ရဴဝွံ တီကေတ်အိုတ်ရ။ ယွံခမဳတအ်အ္စာဂမၠိုၚ်မၞုံသဘဴရဴဝွံ ညးမဒှ်ကွးဂမၠိုၚ် မၚ်မွဲစဵုဒၞာကဵု နူလညာတ်ညာဏ်အိုတ်ရ၊ အ္စာမၞုံသဘဴရဴဝွံဂှ်လေဝ် ရာဒနာမိက်နွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞာကဵု နူလညာတ်ဉာဏ်ရ။ယွံခမဳတအ် အ္စာဂမၠိုၚ်မသုန်တၠဝွံ နွံပြာကဋ် ပ္ဍဲလောကအိုတ်ရ။
ယွံခမဳတအ် အဲတုန် ဟိုတ်မၞုံကဵုသဳလသအးဇ္ၚးဂှ်ရ “မၞုံကဵုသဳလမသအးဇ္ၚးရ၊ သဳလအဲသအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံမွဲကဵုပွမကၠိခ္ဍက်ရ” ရဴဝွံ ဒုၚ်ဝန်ရ၊ ကွးဂမၠိုၚ်လေဝ် ဟွံမၚ်မွဲ ဟွံစဵုဒၞါအဲနူသဳလအိုတ်ရ၊ အဲလေဝ် ဟွံရာဒနာမိက် ဟွံနွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞါ နူသဳလရ။
ယွံခမဳတအ် အဲတုန် ဟိုတ်မၞုံကဵုပွမဂယိုၚ်လမျီု သအးဇ္ၚးဂှ်ရ ။ ပ ။ ဟိုတ်မၞုံကဵု ပွမတွံဓရ်သအးဇ္ၚးဂှ်ရ ။ ပ ။ ဟိုတ်မၞုံကဵုပွမဟီုသှ် သအးဇ္ၚးဂှ်ရ ။ ပ ။ ဟိုတ်မၞုံကဵုလညာတ်ဉာဏ် သအးဇ္ၚးဂှ်ရ “မၞုံကဵုလညာတ်ညာဏ် သအးဇ္ၚးရ၊ လညာတ်ညာဏ်အဲ သအးဇ္ၚးရ၊ ဗုဒ္စၚ်ဗ္ၜၚ်ရ၊ ဟွံမွဲကဵုပွမကၠိခ္ဍက်ရ” ရဴဝွံ ဒုၚ်ဝန်ရ၊ ကွးဂမၠိုၚ်လေဝ် ဟွံမၚ်မွဲ ဟွံစဵုဒၞါအဲ နူလညာတ်ဉာဏ်ရ၊ အဲလေဝ် ဟွံရာဒနာမိက် ဟွံနွံပၟိက် နူဇရေၚ်ကွးဂမၠိုၚ် ပွမမၚ်မွဲစဵုဒၞါ နူလညာတ်ညာဏ်ရ။
ယွံခမဳတအ် နကဵုလွဳပရာညးသအာၚ် ဟိုတ်အရာမဂစိုတ် ကျာ်တြဲမာန်ဂှ် အခေါၚ်ဟွံမွဲရ။ ယွံခမဳတအ် ကျာ်တြဲဂမၠိုၚ် သီု(ညးသအာၚ်ဂမၠိုၚ်) ဟွံဒးသ္ပလွဳပရာ သ္ပပရိနိဗ္ဗာန်အိုတ်ရ။ ယွံခမဳတအ် မၞးတအ်ညးဂမၠိုၚ် သြဝ်က္ညအာဘာ မတန်ဒၟံၚ်လၟိုန်ဒမၠိအိုတ်ညိ၊ ယွံခမဳတအ်ဟဂပ်ဝ်မၚ်မွဲ ကျာ်တြဲဂမၠိုၚ်အိုတ်ရ ရဴဝွံ (သ္ဂးရ)။

====၇.၂.၅။ ကဵုဗလးစိင်နာဠာဂိရိ====
၃၄၂။ ပ္ဍဲအခိၚ်ဂှ် ပ္ဍဲဍုၚ်ရာဇဂြိုဟ် စိၚ်မၞုံယၟုနာဠာဂိရိ ကြမ်ကြသအဵုသအာ်ရ၊ လေပ်ဂစိုတ်မၞိဟ်ရ၊ ဒေဝဒတ် လုပ်အာဍုၚ်ရာဇဂြိုဟ်တုဲ အာရုၚ်စိၚ်တုဲမ္ဂး−
“ယွံမၞးတအ် ပိုဲညးဂမၠိုၚ်တုန် ညးဍုက်ကေဝ်ဒဒှ်ေဒယှ်ကဵုသၟိၚ်ဂမၠိုၚ်ရ၊ ညးကဆံၚ်ဂုဏ်သဝ်ဂှ် သွက်ဂွံကဵုကဆံၚ်သၠုၚ်တိုန်ကီု သွက်ဂွံကဵုဇွောံမစရိတ်ဂိတုဂၠိုၚ်တိုန်ကီု သၟဟ်စောံအိုတ်ရ၊ ယွံမၞးတအ် ဟိုတ်ဂှ်ရ ခမဳဂေါတမ အခိၚ်မက္ညကၠုၚ် ဂၠံၚ်တရဴဝွံ သှ်ကၠေံစိၚ်နာဠာဂိရိဝွံတုဲ ဩဝ်ဗလးဏာ ဂၠံၚ်တရဴဝွံအိုတ်ညိ” ရဴဝွံ ဟီုသ္ဂးကဵုဂမာစိၚ်ဂမၠိုၚ်ရ။
“ယွံတဳလပိုဉ် ခိုဟ်ရ” ရဴဝွံ ဂမာစိၚ်ဂမၠိုၚ်ဂှ် ဒုၚ်ဝန် ဒေဝဒတ်အိုတ်ရ။
ပ္ဍဲအခိၚ်ဂှ် တဳလမၞုံကဵုပိုဉ်ကျာ်တြဲ ပ္ဍဲအခိၚ်နူဂယး ဗိုက်ပဠေဝ်ပဠေတ်သ္ၚာတုဲ သီုမထ္ၜဂိုၚ်ရပ်ကေတ်ဗဗေၚ်သ္ၚာဂှ် က္ညလုပ်အာဂ္ၚေၚ်ပိဏ္ဍပါတ် အပ္ဍဲဍုၚ်ရာဇဂြိုဟ် မွဲဟာန်ကေုာံခမဳဂမၠိုၚ်မဂၠိုၚ်ရ။ ပ္ဍဲအခိၚ်ဂှ် တဳလမၞုံပိုဉ်ကျာ်တြဲ က္ညအာဂၠံၚ်တရဴဂှ်ရ။ ဂမာစိၚ်ဂမၠိုၚ်ဂှ် ညာတ်ဒးတဳလမၞုံပိုဉ်ကျာ်တြဲ မက္ညကၠုၚ်နဂၠံၚ်တရဴဂှ်တုဲ သှ်ဗလးကၠေံစိၚ်နာဠာဂိရိတုဲ သကဵုအာဂၠံၚ်တရဴဂှ်အိုတ်ရ။ စိၚ်နာဠာဂိရိ ညာတ်ဒး တဳလမၞုံပိုဉ်ကျာ်တြဲ မက္ညကၠုၚ်ဒၟံၚ် နူဇမ္ၚောဲတုဲ ယာပတိုန်လပှ်တုဲမ္ဂး သီုမပကာပၠးပကိုၚ်လဝ် သၠကတောဝ်ကေုာံဗ္တဂှ် ဂြိပ်တူရူကၠုၚ်ကဵု တဳလမၞုံပိုဉ်ကျာ်တြဲရ။
ခမဳဂမၠိုၚ် ညာတ်ဒး စိၚ်နာဠာဂိရိ မကၠုၚ်နူဇမ္ၚောဲတုဲ—
“ယွံတဳလမၞုံပိုဉ် စိၚ်နာဠာဂိရိဝွံ ကြမ်ကြသအဵုသအာ်ရ၊ လေပ်ဂစိုတ်မၞိဟ်ရ၊ ကၠုၚ်ဒၟံၚ်ဂၠံၚ်တရဴဝွံရ၊ ယွံတဳလမၞုံပိုဉ် တဳလမၞုံပိုဉ်ကျာ်တြဲ မပတၠပိုဉ်တြဴပြကာ သြဝ်ပါဲအာညိ၊ တဳလမၞုံပိုဉ်ကျာ်တြဲ မက္ညကၠုၚ်ခိုဟ်ဆာဲ သြဝ်ပါဲအာညိ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲအိုတ်ရ။
ယွံခမဳတအ် ဩဝ်ကၠုၚ်အိုတ်ညိ၊ လ္ပဖေက်အိုတ်ညိ။ ယွံခမဳတအ် နကဵုလွဳပရာညးသအာၚ် ဟိုတ်အရာမဂစိုတ် ကျာ်တြဲမာန်ဂှ် အခေါၚ်ဟွံမွဲရ။ ယွံခမဳတအ် ကျာ်တြဲဂမၠိုၚ် သီု (ညးသအာၚ်ဂမၠိုၚ်) ဟွံဒးသ္ပလွဳပရာ သ္ပပရိနိဗ္ဗာန်အိုတ်ရ ရဴဝွံ (သ္ဂးရ)။
ခမဳဂမၠိုၚ်ဂှ် မရနုက်ကဵုၜါဝါလေဝ် ။ ပ ။ ခမဳဂမၠိုၚ် မရနုက်ကဵုပိဝါလေဝ် “ယွံတဳလမၞုံပိုဉ် စိၚ်နာဠာဂိရိဝွံ ကြမ်ကြသအဵုသအာ်ရ၊ လေပ်ဂစိုတ်မၞိဟ်ရ၊ ကၠုၚ်ဒၟံၚ်ဂၠံၚ်တရဴဝွံရ၊ ယွံတဳလမၞုံပိုဉ် တဳလမၞုံပိုဉ်ကျာ်တြဲ မပတၠပိုဉ်တြဴပြကာ သြဝ်ပါဲအာညိ၊ တဳလမၞုံပိုဉ်ကျာ်တြဲ မက္ညကၠုၚ်ခိုဟ်ဆာဲ သြဝ်ပါဲအာညိ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲအိုတ်ရ။
ယွံခမဳတအ် ဩဝ်ကၠုၚ်အိုတ်ညိ၊ လ္ပဖေက်အိုတ်ညိ။ ယွံခမဳတအ် နကဵုလွဳပရာညးသအာၚ် ဟိုတ်အရာမဂစိုတ် ကျာ်တြဲမာန်ဂှ် အခေါၚ်ဟွံမွဲရ။ ယွံခမဳတအ် ကျာ်တြဲဂမၠိုၚ် သီု (ညးသအာၚ်ဂမၠိုၚ်) ဟွံဒးသ္ပလွဳပရာ သ္ပပရိနိဗ္ဗာန်အိုတ်ရ ရဴဝွံ (သ္ဂးရ)။
ပ္ဍဲအခိၚ်ဂှ် မၞိဟ်ဂမၠိုၚ် တိုန်ပ္ဍဲပြာသာဒ်ဇမၠိၚ်ဂမၠိုၚ်ကီု ပ္ဍဲပြာသာဒ်ခၠုပ်ဂမၠိုၚ်ကီု ပ္ဍဲကၟဳသ္ၚိဂမၠိုၚ်ကီုတုဲ ပဒတဴဒၟံၚ်အိုတ်ရ။
ပၞောဝ်မၞိဟ်ဂမၠိုၚ်ဂှ် မၞိဟ်ဟွံမွဲကဵုပွမပတှ်ေ ပွမလျုၚ်ဇြုၚ်သ္ဍိုက် ဟွံမွဲကဵုဉာဏ်ဂမၠိုၚ် “ယွံသကအ်တအ် ခမဳဇၞော်ဂှ် ရုပ်သာ်ကျေဝ်ဂေါဝ်လောန်ရ၊ စိၚ် ကြက်ဂပ်ဝ်ပြိုက်ပျဲရ” ရဴဝွံ ဟီုသ္ဂးအိုတ်ရ။
ၜိုန်ဂှ် မၞိဟ်မၞုံကဵုပွမပတှ်ေ ပွမလျုၚ်ဇြုၚ်သ္ဍိုက် မၞုံကဵုပညာ မၞုံကဵုဉာဏ်ဂမၠိုၚ်တုန် “ယွံသကအ်တအ် စိၚ် (နာဠာဂိရိ) ဂှ် ခြာဟွံလအ် ကြက်ထ္ပက်ပၞာန် ကေုာံစိၚ် (မတွံဂးကျာ်တြဲ) ရသွံ” ရဴဝွံ ဟီုသ္ဂးအိုတ်ရ။
ပ္ဍဲအခိၚ်ဂှ် တဳလမၞုံကဵုပိုဉ်ကျာ်တြဲ ဓလီုလဝ် စိၚ်နာဠာဂိရိ နကဵုမေတ္တာစိုတ်ရ၊ ပ္ဍဲအခိၚ်ဂှ်စိၚ်နာဠာဂိရိဂှ် ဟိုတ်မဒွံဒး ကေုာံမေတ္တာစိုတ် တဳလမၞုံကဵုပိုဉ်ကျာ်တြဲဂှ်ရ ဖျေံကၠေံ လပှ်တုဲပြာပ်အာဇရေၚ် တဳလမၞုံကဵုပိုဉ်ကျာ်တြဲတုဲမ္ဂး ဒတူဒၟံၚ် ပ္ဍဲဂတတဳလမၞုံကဵုပိုဉ်ကျာ်တြဲရ။ ပ္ဍဲအခိၚ်ဂှ်တဳလမၞုံကဵုပိုဉ်ကျာ်တြဲ ဇွိတ်သပေါတ် ကၟံၚ်ကွိုတ်စိၚ်နာဠာဂိရိ နကဵုတဲပုၚ်တုဲ ဖ္ဍောတ်ကဵုစိၚ် နာဠာဂိရိ နဂါထာဂမၠိုၚ်ဝွံရ။
“ယွံစိၚ်နာဠာဂိရိ လ္ပပြာပ်ကာတ်ကၠုၚ် ဇရေၚ်စိၚ်မတွံဂးကျာ်ညိ၊ ယွံစိၚ်နာဠာဂိရိ ပွမပြာပ်ကာတ်ကၠုၚ် ဇရေၚ်စိၚ်မတွံဂးကျာ်ဂှ် ဒှ်ဒဒိုခ်ဟေၚ်ရ၊ ယွံစိၚ်နာဠာဂိရ ကုညးဂစိုတ်စိၚ်မတွံဂးကျာ်ဂှ် နူဘဝဝွံ အာဘဝကြဴမ္ဂး ဂတိခိုဟ် ဒှ်ဟွံမာန်ရ၊ လ္ပဗ္ၜူမာန်ညိ၊ လ္ပဟိုတ်မာဲညိ၊ ညးဟိုတ်မာဲဂမၠိုၚ်ဂှ် အာစိုပ်ဂတိခိုဟ် ဟွံမာန်အိုတ်ရ၊ ဗွဲမဗဗွဲကဵုအကာဲအရာ မအာစိုပ်ဂတိခိုဟ်မာန်ဂှ် တၠအဲဟေၚ် ဒးသ္ပရ” ရဴဝွံ (သ္ဂးရ)။
ပ္ဍဲအခိၚ်ဂှ် စိၚ်နာဠာဂိရိ ဂိုၚ်ကေတ် ခၞိက်ဇိုၚ်တဳလမၞုံပိုဉ်ကျာ်တြဲဂမၠိုၚ် နကဵုလပှ်တုဲ ကြုဲစုတ် ပ္ဍဲလတူက္ဍိုပ်တုဲမ္ဂး စဵုကဵုစိုပ်ဌာန် မဂွံညာတ်ကေတ်ကျာ် ထံၚ်ကလဵုကျဝ် ဖျဝ်က္ၜံၚ်ၜါ ဆုတ်အာရ။ ကြဴနူဂှ် စိၚ်နာဠာဂိရိဂှ် အာရုၚ်စိၚ်တုဲ ဒတူဒၟံၚ်ပ္ဍဲဒၞာဲဇကုရ၊ နအကာဲအရာဂှ် စိၚ်နာဠာဂိရိ ယေန်သၞာၚ်အာရ။
ပ္ဍဲအခိၚ်ဂှ် မၞိဟ်ဂမၠိုၚ် “ညးလ္ၚဵုဂမၠိုၚ်ဂှ် ဒၠောံဗတောန်တဴ နကဵုလေံဗၞုဟ်ကီု နကဵုဇၜံက်ဂမၠိုၚ်ကီု နကဵုလေံကလး လေံၜဝ်ဂမၠိုၚ်ကီုအိုတ်ရ ကျာ်တြဲဂှ် သီုဗၞုဟ်ဟွံပါသီုလွဟ်လနက်ဟွံပါ ဒၠောံဗတောန်ဏာ စိၚ်နာဠာဂိရိရ” ရဴဝွံ ဖ္ဍောတ်ဂယှေ် နကဵုဂါထာအိုတ်ရ။
“ဒေဝဒတ်ဝွံ ယုတ်မာလောန်ရ၊ ဒှ်ညးဟွံမွဲကျာ်သြဳလောန်ရ၊ ပတိတ်ဇြဟတ် သွက်ဂွံဂစိုတ် ခမဳဂေါတမ ဣဒ္ဓိကြဳဇှ်အာနုဘဴမဇၞော်ရဴဝွံရသွံ” ရဴဝွံ မၞိဟ်ဂမၠိုၚ် ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
လာဘ်သက္ကာ ဟုတ်ယုတ်အာ ကုဒေဝဒတ်တုဲ လာဘ်သက္ကာ တဴတက်ကၠုၚ် ကုတဳလမၞုံပိုဥ်ကျာ်တြဲရ။

====၇.၂.၆။ အာတ်ဝတ်မသုန်သာ်====
၃၄၃။ ပ္ဍဲအခိၚ်ဂှ် ဒေဝဒတ် ဟိုတ်နူလာဘ်သက္ကာ ဟုတ်ယုတ်အာဂှ်ရ မွဲဟာန်ကေုာံပရိသာတ်အာတ်တုဲ အာတ်တဴပ္ဍဲသ္ၚိဒကာဂမၠိုၚ်တုဲ ဒးစရ။
မၞိဟ်ဂမၠိုၚ် “ခမဳဂမၠိုၚ် မဒှ်တၞောဝ်ကျာ်ကောန်သၟိၚ်သာကျဝၚ် အာတ်တုဲ အာတ်တဴ ပ္ဍဲသ္ၚိဒကာဂမၠိုၚ်တုဲ မုဟိုတ် စအိုတ်ရော? မုရဴညးမွဲ ဟွံဒးစိုတ် ရှ်သာခိုဟ်ခိုဟ်နွံရော? မုရဴညးမွဲ ဟွံသ္ဍိုက်မၠိုက်ဒးဂၞပ် ရှ်သာဍာတ်ကြိုအ် နွံရော?” ရဴဝွံ ဟီုဂရိုဟ်အိုတ်ရ။ ခမဳဂမၠိုၚ် သ္ဂောံမိၚ်ကေတ်ဂလာန်မၞိဟ်ဂမၠိုၚ်ဂှ် မဟီုဂရိုဟ်ပျုတ်ဗ္ဒေက် ဟီုထ္ၜးဒုဟ်အိုတ်ဟေၚ်ရ။ ခမဳပၟိက်အောန်ဂမၠိုၚ်ဂှ် “မုဟိုတ် ဒေဝဒတ် မွဲဟာန်ကေုာံပရိသာတ် အာတ်တုဲ အာတ်တဴပ္ဍဲသ္ၚိဒကာဂမၠိုၚ်တုဲ စရော?” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ ။ ပ ။ ယွံဒေဝဒတ် တၠအဲမွဲဟာန်ကေုာံပရိသာတ် အာတ်တုဲ အာတ်တဴ ပ္ဍဲသ္ၚိဒကာဂမၠိုၚ်တုဲ စရ ဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီရ) ။ ပ ။ ဟီုဂရိုဟ်တုဲ ။ ပ ။ တွံကဵုဂလာန်ဓရ်တုဲမ္ဂး—
“ယွံခမဳတအ် ဒှ်သာ်ဂှ်ရ ညးမၞုံပၟိက်မယုတ်မာဂမၠိုၚ် နိဿယ်ဗ္ဒာဲကဵုဗော်သွးတုဲ လ္ပကဵုပါ်ဒကးသၚ်အိုတ်ညိ” ရဴဝွံ သွက်ဂွံလၞိန်ဗပိန် ခမဳမဟွံမွဲကဵုသဳလဂမၠိုၚ်ကီု တၞဟ်နဂွံပဒတဴဗွဲတသိုခ် ကုခမဳမသ္ဍိုက်ဆာန်သဳလဂမၠိုၚ်ကီု တၞဟ်နယိုက်ဒိုက် ဒကာဂမၠိုၚ်ကီု သ္ပဟိုတ်ကဵုဖဵုတၟေၚ်ဂမၠိုၚ်ပိဂကူတုဲ ကြက်ပညပ်တဴ ဘောဇိုန်ခမဳပိဇကု မဂပ်ဝ်ဒုၚ်ဂိုၚ်ကေတ်မွဲဂကောံဓဝ် ပ္ဍဲသ္ၚိဒကာဂမၠိုၚ် ကုခမဳဂမၠိုၚ်ရ၊ ယွံခမဳတအ် ဘောဇိုန်ခမဳပန်ဇကု မဂပ်ဝ်ဒုၚ်ဂိုၚ်ကေတ် မွဲဂကောံဓဝ်ဂှ် ဒးသ္ဂုတ်သွတ် အတိုၚ်ဓရ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ဒေဝဒတ် ပြာပ်အာဇရေၚ် ကောကာလိက ကဋမောဒကတိဿက ကောန်ဂၞကျာ်ခဏ္ဍာ သမုဒ္ဒဒတ္တဂမၠိုၚ်တုဲ “ယွံကောန်တၠတအ် ဩဝ်ကၠုၚ်အိုတ်ညိ၊ ပိုဲညးဂမၠိုၚ် ကြက်သ္ပပွမပါ်ဒကးသၚ် ပွမပလီုပလာ်အာဏာစက် ခမဳဂေါတမအိုတ်ရ” ရဴဝွံ ဟီုသ္ဂးကဵု ကောကာလိကကီု ကဋမောဒကတိဿက ကောန်ဂၞကျာ်ခဏ္ဍာကီု သမုဒ္ဒဒတ္တကီုရ၊ ဟီုသ္ဂးရဴဝွံမ္ဂး ကောကာလိကဂှ် “ယွံကောန်တၠ ခမဳဂေါတမတုန် မၞုံကဵုကြဳဇှ်ဇၞော်ရ၊ မၞုံကဵုအာနုဘဴဇၞော်ရ၊ ပိုဲညးဂမၠိုၚ် ပသာ်သ္ဂောံသ္ပ ပွမပါ်ဒကးသၚ် ပွမလီုပလာ်အာဏာစက် ခမဳဂေါတမအိုတ်ရော? ရဴဝွံ ဟီုသ္ဂးကဵုဒေဝဒတ်ရ။
ယွံကောန်တၠတအ် ဩဝ်ကၠုၚ်အိုတ်ညိ၊ ပိုဲညးဂမၠိုၚ် ပြာပ်အာဇရေၚ် ခမဳဂေါတမတုဲ “ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် နဟိုတ်မဂၠိုၚ်ဂၠၚ် မၞုံအလေံဟီုသ္ဂးတဴဂုဏ် ပွမပၟိက်အောန် ပွမအေၚ်သတှ်ေ (တရိုပ်စိုတ်) ပွမတှ်ေတြဳထောံကိလေသ ပွမခါလယှ်ထောံကိလေသ ပွမရၚ်တၠုၚ်ကဵုလျုၚ်ဇြုၚ်သ္ဍိုက် ပွမဟွံဆန်ၜန်ကိလေသ ပွမပတိတ်ဇြဟတ် နဝဳရိယရ၊ ယွံတဳလမၞုံပိုဉ် ဝတ္ထုဂမၠိုၚ်မသုန်သာ်ဝွံ နဟိုတ်မဂၠိုၚ်ဂၠၚ် ဒှ်တဴ တၞဟ်နပွမပၟိက်အောန် တၞဟ်နပွမအေၚ်သတှ်ေ (တရိုပ်စိုတ်) တၞဟ်နပွမတှ်ေတြဳထောံကိလေသ တၞဟ်နပွမခါလယှ်ထောံကိလေသ တၞဟ်နပွမရေၚ်တၠုၚ်ကဵုလျုၚ်ဇြုၚ်သ္ဍိုက် တၞဟ်နပွမဟွံဆန်ၜန်ကိလေသ တၞဟ်နပွမတိတ်ဇြဟတ် နဝဳရိယအိုတ်ရ၊ အာတ်ပါန်အခေါၚ်ရ ယွံကျာ်မၞုံပိုဉ်။
(၁)	ခမဳဂမၠိုၚ် စဵုကဵုလအိတ်လမျီု ကဵုဒှ်ညးပဒတဴဘာဂြိုပ်အိုတ်ညိ၊ ယြဴခမဳမွဲ တၞီလုပ်ဘာဇရေၚ်ကွာန်မ္ဂး ကုခမဳဂှ် ကဵုအာစိုပ်ဒုဟ်ညိ။
(၂)	စဵုကဵုလအိတ်လမျီု ကဵုဒှ်ညးပကၚ်ရၚ် ဓုတၚ်ပိဏ္ဍပါတ်အိုတ်ညိ၊ ယြဴခမဳမွဲ ဒုၚ်တဲ (ပွမကဵုပိုဉ် ပိဏ္ဍပါတ်နိမန်ကဵုဒါန်) မ္ဂး ကုခမဳဂှ် ကဵုအာစိုပ်ဒုဟ်ညိ။
(၃)	စဵုကဵုလအိတ်လမျီု ကဵုဒှ်ညးပကၚ်ရၚ် ဓုတၚ်ပံသုကူအိုတ်ညိ၊ ယြဴခမဳမွဲ ဒုၚ်တဲသ္ၚာဒကာဂမၠိုၚ် ကဵုဒါန်မ္ဂး၊ ကုခမဳဂှ် ကဵုအာစိုပ်ဒုဟ်ညိ။
(၄)	စဵုကဵုလအိတ်လမျီု ကဵုဒှ်ညးပကၚ်ရၚ် ဓုတၚ်ရုက္ခမူအိုတ်ညိ၊ ယြဴခမဳမွဲ ပြာပ်အာဘာမၞုံကဵုစၟဳမ္ဂး ကုခမဳဂှ် ကဵုအာစိုပ်ဒုဟ်ညိ။
(၅)	စဵုကဵုလအိတ်လမျီု လ္ပကဵုစဖျုန်ကအိုတ်ညိ၊ ယြဴခမဳမွဲ စဖျုန်ကမ္ဂး ကုခမဳဂှ် ကဵုအာစိုပ်ဒုဟ်ညိ” ရဴဝွံ 
အာတ်တဴ ဝတ္ထုဂမၠိုၚ်မသုန်သာ်ဝွံအိုတ်မ္ဂး၊ ဝတ္ထုဂမၠိုၚ်မသုန်သာ်ဝွံ ခမဳဂေါတမ ကြက်ဟွံကဵုအခေါၚ်ရ၊ ပိုဲညးဂမၠိုၚ် နကဵုဝတ္ထုဂမၠိုၚ်မသုန်သာ်ဝွံ ကြက်ကဵုဂကောံ မၞိဟ်တီကေတ်အိုတ်ရ။ ယွံကောန်တၠတအ် နဝတ္ထုဂမၠိုၚ်မသုန်သာ်ဝွံ တၞဟ်နသ္ပပွမပါ်ဒကးသၚ် ပွမပလီုပလာ် အာဏာစက် ခမဳဂေါတမ သၟဟ်ရထဟေၚ်ရ၊ ယွံကောန်တၠတအ် မၞိဟ်ဂမၠိုၚ်လျုၚ်ဇြုၚ်သ္ဍိုက် ပွမအေၚ်သတှ်ေတွဵုအိုတ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ဒေဝဒတ် မွဲဟာန်ကေုာံပရိသာတ် ပြာပ်အာဇရေၚ် တဳလမၞုံပိုဉ်ကျာ်တြဲတုဲလ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲမ္ဂး ဂဇအ်ကေတ်ပ္ဍဲဒၞာဲမွဲတုဲ—
ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် နဟိုတ်မဂၠိုၚ်ဂၠၚ် မၞုံအလေံဟီုသ္ဂးတဴဂုဏ် ပွမပၟိက်အောန် ။ ပ ။ ပွမပတိတ်ဇြဟတ် နဝဳရိယရ၊ ယွံတဳလမၞုံပိုဉ် ဝတ္ထုဂမၠိုၚ် မသုန်သာ်ဝွံ နဟိုတ်မဂၠိုၚ်ဂၠၚ် ဒှ်တဴ တၞဟ်နပွမပၟိက်အောန် ။ ပ ။ တၞဟ်နပွမပတိတ်ဇြဟတ် နဝဳရိယအိုတ်ရ၊ အာတ်ပါန်အခေါၚ်ရ ယွံကျာ်မၞုံပိုဉ် ခမဳဂမၠိုၚ် စဵုကဵုလအိတ်လမျီု ကဵုဒှ်ညးပဒတဴ ဘာဂြိုပ်အိုတ်ညိ၊ ယြဴခမဳမွဲ တၞီလုပ်ကွာန်မ္ဂး၊ ကုခမဳဂှ် ကဵုအာစိုပ်ဒဟ်ညိ ။ ပ ။ စဵုကဵုလအိတ်လမျီု လ္ပကဵုစဖျုန်ကအိုတ်ညိ၊ ယြဴခမဳမွဲ စဖျုန်ကမ္ဂး၊ ကုခမဳဂှ် ကဵုသစိုပ်ဒုဟ်ညိ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။ (ပါဠိဟွံခ္ဍန်ရ)
ယွံဒေဝဒတ် ဟွံဗဗွဲထေက်ကြိုက်ရ၊ ယြဴခမဳမွဲ နွံပၟိက်မ္ဂး၊ (ခမဳဂှ်) ဩဝ်ကဵုဒှ်ညးပဒတဴ ဘာဂြိုပ်ညိ၊ ယြဴခမဳမွဲ နွံပၟိက်မ္ဂး၊ (ခမဳဂှ်) ဩဝ်ကဵုဒှ်ညးပဒတဴဘာကွာန်ညိ၊ ယြဴခမဳမွဲ နွံပၟိက်မ္ဂး၊ (ခမဳဂှ်) ဩဝ်ကဵုဒှ်ညးပကၚ်ရၚ်ဓုတၚ်ပိဏ္ဍပါတ်ညိ၊ ယြဴခမဳမွဲ နွံပၟိက်မ္ဂး၊ (ခမဳဂှ်) ဩဝ်ကဵုဒှ်ညးပကၚ်ရၚ်ဓုတၚ်ပံသုကူညိ၊ ယြဴခမဳမွဲ နွံပၟိက်မ္ဂး၊ (ခမဳဂှ်) ဩဝ်ကဵုဒှ်ညးဒုၚ်တဲသ္ၚာ ဒကာဂမၠိုၚ်ကဵုဒါန်ညိ၊ ယွံဒေဝဒတ် လုကဴဒ္စါံဂိတုဂမၠိုၚ် အဲ ဂပ်ဝ်ကဵုလဝ်အခေါၚ် သၞာသတိက် သၞာဒၟံၚ်သၟဝ်တၞံဆုတုဲရ၊ ဂပ်ဝ်ကဵုလဝ်အခေါၚ် ကဖျုန်မသအးဇ္ၚး နူလအိတ်ပိ မဂပ်ဝ်တွံဂး ဟဂပ်ဝ်ညာတ် ဟဂပ်ဝ်မိၚ် ဟဂပ်ဝ်သၠေဟ်ပၟာတုဲရ ရဴဝွံ (သ္ဂးရ)။
ပ္ဍဲအခိၚ်ဂှ် ဒေဝဒတ် “တဳလမၞုံပိုဉ်ကျာ်တြဲ ဟွံကဵုအခေါၚ် ဝတ္ထုမသုန်သာ်ဝွံရ” ရဴဝွံမိပ်သၠောၚ်သ္ပဝ်မြဟ်တိုန်ဒှ်တုဲ မွဲဟာန်ကေုာံပရိသာတ် ဒၠိုက်ကတဵုနူဒၞာဲ လ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲမ္ဂး သ္ပရှေ်သှေ်ရဴဂဴကၠာ ပါဲစ္ဍးအာရ။
ပ္ဍဲအခိၚ်ဂှ် ဒေဝဒတ် လုပ်အာ ဍုၚ်ရာဇဂြိုပ်တုဲ “ယွံကောန်တၠတအ် ပိုဲညးဂမၠိုၚ် ပြာပ်အာဇရေၚ် ခမဳဂေါတမတုဲ ‘ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် နဟိုတ်မဂၠိုၚ်ဂၠၚ် မၞုံအလေံ ဟီုသ္ဂးတဴဂုဏ် ပွမပၟိက်အောန် ။ ပ ။ တၞဟ်နပွမပတိတ်ဇြဟတ် နဝဳရိယအိုတ်ရ။ အာတ်ပါတ်အခေါၚ်ရ ယွံကျာ်မၞုံပိုဉ် ခမဳဂမၠိုၚ် စဵုကဵုလအိတ်လမျီု ကဵုဒှ်ညးပဒတဴပ္ဍဲဂြိုပ်အိုတ်ညိ၊ ယြဴခမဳမွဲ တၞီလုပ်ကွာန်မ္ဂး၊ ကုခမဳဂှ် ကဵုအာစိုပ် ဒုဟ်ညိ ။ ပ ။ စဵုကဵုလအိတ်လမျီု လ္ပကဵုစဖျုန်ကအိုတ်ညိ၊ ယြဴခမဳမွဲ စဖျုန်ကမ္ဂး၊ ကုခမဳဂှ် ကဵုအာစိုပ်ဒုဟ်ညိ’ ရဴဝွံ အာတ်တဴ ဝတ္ထုဂမၠိုၚ် မသုန်သာ်ဝွံအိုတ်တုဲရ၊ ဝတ္ထုဂမၠိုၚ် မသုန်သာ်ဝွံ ခမဳဂေါတမ ဟွံကဵုအခေါၚ်ရ၊ ပိုဲညးဂမၠိုၚ်ဂှ် ဒဂိုန်ဒ္ဂေတ် နကဵုဝတ္ထုဂမၠိုၚ်မသုန်သာ်ဝွံ အိုတ်ရ” ရဴဝွံ ကဵုဂကောံမၞိဟ်တီကေတ် နဝတ္ထုဂမၠိုၚ် မသုန်သာ်ရ။
ပၞောဝ်ဂကောံဂမၠိုၚ်ဂှ် ယြဴမၞိဟ်ဂမၠိုၚ် ပတှ်ေ (ရတ်ပိပြကာ) အိုတ်ရ၊ ဟွံလျုၚ်ဇြုၚ်သ္ဍိုက်အိုတ်ရ၊ မၞိဟ်ဂမၠိုၚ်ဂှ် “ခမဳဂမၠိုၚ် မဒှ်တၞောဝ်ကျာ်ကောန်သၟိၚ်သာကျဝၚ်ဝွံ လယှ်ပတိတ် ကိလေသအိုတ်ရ၊ မၞုံကဵုပွမဂယိုၚ်လမျီုအေၚ်သတှ်ေအိုတ်ရ၊ ခမဳဂေါတမ လာဘ်သကာဂၠိုၚ်ဂှ်တုန် ပတိတ်ဒြဟတ်ပကီုလွဳပရာ တၞဟ်နဖဵုလာဘ်သကာဂၠိုၚ်ရ” ရဴဝွံ ဟီုသ္ဂးအိုတ်ရ။
ယြဴမၞိဟ်ဂမၠိုၚ်တုန် ပတှ်ေ (ရတ်ပိပြကာ) အိုတ်ရ၊ လျုၚ်ဇြုၚ်သ္ဍိုက်အိုတ်ရ၊ မၞုံကဵုပညာအိုတ်ရ၊ စဳကၠးဆိုက်ဗ္ဒက်အိုတ်ရ၊ မၞုံကဵုဂမြၚ်ဉာဏ်အိုတ်ရ၊ မၞိဟ်ဂမၠိုၚ်ဂှ် “ဒေဝဒတ် မုဟိုတ် သ္ပလွဳပရာ တၞဟ်နပွမပါ်ဒကးသၚ် တၞဟ်နပွမပလီုပလာ်အာဏာစက် တဳလမၞုံပိုဉ်ကျာ်တြဲရော?” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ခမဳဂမၠိုၚ် သ္ဂောံမိၚ်ကေတ် ဂလာန်မၞိဟ်ဂမၠိုၚ် မဟီုဂရိုဟ်ပျုတ်ဗ္ဒေက် ဟီုထ္ၜးဒုဟ်ဂှ်အိုတ်ဟေၚ်ရ၊ ခမဳပၟိက်အောန်ဂမၠိုၚ်ဂှ် “ဒေဝဒတ် မုဟိုတ် သ္ပလွဳပရာ တၞဟ်နပွမပါ်ဒကးသၚ် တၞဟ်နပွပလီုပလာ်အာဏာစက်ရော?” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။ ပ္ဍဲအခိၚ်ဂှ် ခမဳဂမၠိုၚ်ဂှ် ဟီုဂရိုဟ်တၚ်ဒုဟ် ဒေဝဒတ် နဟိုတ်ဂမၠိုၚ်အိုတ်တုဲ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
ယွံဒေဝဒတ် တၠအဲ သ္ပလွဳပရာ တၞဟ်နပွမပါ်ဒကးသၚ် တၞဟ်နပွမပလီုပလာ်အာဏာစက်ရဟီုဂှ် ဍာံပြဟာ ရဴဝွံ စၟဳစၟတ်သၟာန်သၟုက်ရ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီရ)။
ယွံဒေဝဒတ် တၠအဲ လ္ပသ္ဍိုက်မၠိုက် ပွမပါ်ဒကးသၚ်ညိ၊ ယွံဒေဝဒတ် ပွမပါ်ဒကး သၚ်ဂှ် ဇြိုၚ်လောန်ရ၊ ယွံဒေဝဒတ် ညးပါ်ဒကးသၚ်မညဳသာသၟဟ်သၟန်ဂှ် ကဵုဇၞော်မောဝ်တဴ ပွသရာံပါပ် မကဵုတဴ လုကဴမွဲကပ် (ကဝ်) ရ၊ ဒးဒုၚ်စိန်ဂၠက် ပ္ဍဲနရက် လုကဴမွဲကပ်ရ၊ ယွံဒေဝဒတ် ညးမသ္ပ သၚ်မပါ်ဒကး ညံၚ်ဂွံညဳသာသၟဟ်သၟန်ဂှ် ကဵုဇၞော်မောဝ်တဴ ကုသိုလ်မပြဲရ၊ ဂွံမိပ်ဇြိပ်လဟိၚ် ပ္ဍဲဍုၚ်သွဝ် လုကဴမွဲကပ်ရ၊ ယွံဒေဝဒတ် ဟွံဗဗွဲထေက်ကြိုက်ရ၊ ယွံဒေဝဒတ် တၠအဲ လ္ပသ္ဍိုက်မၠိုက် ပွမပါ်ဒကးသၚ်ညိ၊ ယွံဒေဝဒတ် ပွမပါ်ဒကးသၚ်ဂှ် ဇြိုၚ်လောန်ရ ရဴဝွံ (သ္ဂးရ)။
ပ္ဍဲအခိၚ်ဂှ် တဳလပိုဉ်အာနန္ဒ ပ္ဍဲအခိၚ်နူဂယ သၠောံရုၚ်လတက်ပဠေဝ်သ္ၚာတုဲ ဂိုၚ်ကေတ်ဗဗေၚ်သ္ၚာတုဲမ္ဂး လုပ်ဂ္ၚေၚ်ပိဏ္ဍပါတ် ဍုၚ်ရာဇဂြိုဟ်ရ။ ဒေဝဒတ် ညာတ်ဒး တဳလပိုဉ်အာနန္ဒ မဂေတ်ဂ္ၚေၚ် ဒၟံၚ်ပိဏ္ဍပါတ် ပ္ဍဲဍုၚ်ရာဇဂြိုဟ်တုဲ ပြာပ်အာဇရေၚ် တဳလပိုဉ်အာနန္ဒတုဲပ္ဍဲကြဴ “ယွံကောန်တၠအာနန္ဒ သ္ပတမ်တ္ၚဲဝွံတုဲ တၞဟ်ခြာကေုာံကျာ်ဟေၚ် တၞဟ်ခြာကေုာံသၚ်ဟေၚ်အဲ ကြက်သ္ပဥပေါသ်ရ၊ ကြက်သ္ပသံဃကမ်ရ” ရဴဝွံ ဟီုသ္ဂးကဵုတဳလပိုဉ်အာနန္ဒရ။
ပ္ဍဲအခိၚ်ဂှ် တဳလပိုဉ်အာနန္ဒ ဂေတ်ဂ္ၚေၚ်ပိဏ္ဍပါတ် ပ္ဍဲဍုၚ်ရာဇဂြိုဟ်တုဲ ကဵုပိုဉ်တုဲပ္ဍဲကြဴ ပါဲစ္ဍးကၠုၚ်နူကွာန်ဂ္ၚေၚ်ပိဏ္ဍပါတ်တုဲ ပြာပ်အာဇရေၚ် တဳလမၞုံပိုဉ်ကျာ်တြဲတုဲမ္ဂး သီုမဂဇအ်ဒၟံၚ် ပ္ဍဲဒၞာဲမွဲဂှ်—
“ယွံတဳလမၞုံပိုဉ် အဲဍိက် ပ္ဍဲအခိၚ်နူဂယး သၠောံရုၚ်လတက်ပဠေဝ်သ္ၚာတုဲ ဂိုၚ်ကေတ်ဗဗေၚ်သ္ၚာတုဲမ္ဂး လုပ်ဂ္ၚေၚ်ပိဏ္ဍပါတ် ဍုၚ်ရာဇဂြိုဟ်ရ။ ယွံတဳလပိုဉ် ဒေဝဒတ် ညာတ်ဒး အဲဍိက် မဂေတ်ဂ္ၚေၚ် ဒၟံၚ်ပိဏ္ဍပါတ် ပ္ဍဲဍုၚ်ရာဇဂြိုဟ်တုဲ ပြာပ်အာဇရေၚ် အဲဍိက်တုဲမ္ဂး ‘ယွံကောန်တၠအာနန္ဒ သ္ပတမ်တ္ၚဲဝွံတုဲ တၞဟ်ခြာကေုာံကျာ်ဟေၚ် တၞဟ်ခြာကေုာံသၚ်ဟေၚ်အဲ ကြက်သ္ပဥပေါသ်ရ၊ ကြက်သ္ပသံဃကမ်ရ’ ရဴဝွံ ဟီုသ္ဂးကဵုအဲဍိက်ရ၊ ယွံတဳလပိုဉ် ဒေဝဒတ် သ္ပတမ်နူတ္ၚဲဝွံတုဲ ကြက်ပါ်ဒကးသၚ်ရ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။
ပ္ဍဲအခိၚ်ဂှ် တဳလမၞုံပိုဉ်ကျာ်တြဲ တီကေတ်ဟိုတ်ဂှ်တုဲ ပ္ဍဲအခိၚ်ဂှ်—
ညးသပ္ပုရိုဟ်ဂှ် သွက်ဂွံပတုဲသ္ပ ပွကုသိုလ် လောဲသွာရ၊ ညးယုတ်မာဂှ် သွက်ဂွံပတုဲသ္ပပွကုသိုလ် ဇြိုၚ်သန်ရ၊ ညးယုတ်မာဂှ် သွက်ဂွံပတုဲသ္ပ ပွသရာံပါပ် လောဲသွာရ၊ ညးသပ္ပုရိုဟ် ခိုဟ်ပြဲဂမၠိုၚ် သွက်ဂွံပတုဲသ္ပပွသရာံပါပ် ဇြိုၚ်သန်ရ ရဴဝွံ ကြီုဂအောတ်တိုန်ဥဒါန်ရ။
✵✵✵ခဏ်ဒုတိယတုဲရ။✵✵✵ 

===၇.၃။ ခဏ်တတိယ===
====၇.၃.၁။ သံဃဘေဒကထာ====
၃၄၄။	ပ္ဍဲအခိၚ်ဂှ် ပ္ဍဲတ္ၚဲဥပေါသ်ဂှ် ဒေဝဒတ် ဒၠိုက်ကတဵုနူဒၞာဲတုဲ “ယွံကောန်တၠတအ် ပိုဲညးဂမၠိုၚ် ပြာပ်အာဇရေၚ် ခမဳဂေါတမတုဲ ‘ယွံတဳလမၞုံပိုဉ် တဳလမၞုံပိုဉ်ကျာ်တြဲဂှ် နဟိုတ်မဂၠိုၚ်ဂၠၚ် မၞုံအလေံ ဟီုသ္ဂးတဴဂုဏ် ပွမပၟိက်အောန် ။ ပ ။ တၞဟ်နပွမပတိတ်ဒြဟတ် နဝဳရိယအိုတ်ရ။ အာတ်ပါတ်အခေါၚ်ရ ယွံကျာ်မၞုံပိုဉ် ခမဳဂမၠိုၚ် စဵုကဵုလအိတ်လမျီု ကဵုဒှ်ညးပဒတဴ ပ္ဍဲဂြိုဟ်အိုတ်ညိ၊ ယြဴခမဳမွဲ တၞီလုပ်ကွာန်မ္ဂး၊ ကုခမဳဂှ် ကဵုအာစိုပ်ဒုဟ်ညိ ။ ပ ။ စဵုကဵုလအိတ်လမျီု လ္ပကဵုစကဖျုန်အိုတ်ညိ၊ ယြဴခမဳမွဲ စကဖျုန်မ္ဂး၊ ကုခမဳဂှ် ကဵုအာစိုပ်ဒုဟ်ညိ” ရဴဝွံ အာတ်တဴဝတ္ထုဂမၠိုၚ်မသုန်သာ်ဝွံအိုတ်တုဲရ၊ (ပ္ဍဲအရာဂှ်) ဝတ္ထုဂမၠိုၚ်မသုန်သာ်ဝွံ ခမဳဂေါတမ ဟွံကဵုအခေါၚ်ရ၊ ပိုဲညးဂမၠိုၚ်ဂှ် သှ်ပတူ နကဵုဝတ္ထုဂမၠိုၚ် မသုန်သာ်ဝွံတုဲ ဒ္ဂေတ်အိုတ်စိုအ်၊ တဳလပိုဉ် သ္ဍိုက်မၠိုက် ဝတ္ထုဂမၠိုၚ်မသုန်သာ်ဝွံ ဩဝ်ဂိုၚ်ကေတ် ဇြေဟ်လိက်မာဲညိ” ရဴဝွံ ကဵုဂိုၚ်ကေတ် ဇြေဟ်လိက်မာဲရ။
ပ္ဍဲအဃောအခိၚ်ဂှ် ခမဳကောန်ညးဝဇ္ဇဳရးဂမၠိုၚ် ဗၞတ်မသုန်ကၠံ ပဒတဴဍုၚ်ဝေသာလဳဂှ် ဍောတ်လေဝ်ဍောတ်အိုတ်ရ၊ ပ္ဍဲဝိနယ်လေဝ် ဟွံစဳကၠးဆိုက်ဗ္ဒက်အိုတ်ရ၊ ခမဳဂမၠိုၚ်ဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ” ရဴဝွံ ဂိုၚ်ကေတ် ဇြေဟ်လိက်မာဲအိုတ်ရ။ ပ္ဍဲအခိၚ်ဂှ် ဒေဝဒတ် ပါ်ဒကးသၚ်တုဲ ကော်ဂွံခမဳဂမၠိုၚ်ဗၞတ်မသုန်ကၠံတုဲ စ္ဍးအာဌာန်ဂယာသဳသရ၊ ပ္ဍဲအခိၚ်ဂှ် သာရိပိုတ် မောဂ္ဂလာန်ဂမၠိုၚ် ပြာပ်အာဇရေၚ် တဳလမၞုံပိုဉ်ကျာ်တြဲတုဲ လ္ၚေဝ်သ္ပဝတ်တုဲမ္ဂး အခိၚ်မဂဇအ်ဒၟံၚ်ပ္ဍဲဒၞာဲမွဲအိုတ်ဂှ် တဳလပိုဉ်သာရိပိုတ်ဂှ်—
“ယွံတဳလမၞုံပိုဉ် ဒေဝဒတ် ပါ်ဒကးသၚ်တုဲ ကော်ဂွံခမဳဂမၠိုၚ်ဗၞတ်မသုန်ကၠံတုဲ စ္ဍးအာဌာန်ဂယာသဳသရ” ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။
ယွံသာရိပိုတ်တအ် ပွမဆာန်ဍူ ပ္ဍဲခမဳသၟတ်ဂမၠိုၚ်ဂှ်လေဝ် ဟွံဒှ်ကုမၞးတအ်ညးဂမၠိုၚ်ရသွံ၊ ယွံသာရိပိုတ်တအ် ကိုပ်ကၠာဟဂွံလီုလာ် မသက္ကုဖဵုအိုတ်ဏီ မၞးတအ်ညးဂမၠိုၚ် ဩဝ်အာအိုတ်ညိ ရဴဝွံ (သ္ဂးရ)။
“ယွံကျာ်မၞုံပိုဉ် ခိုဟ်သန်ရ” ရဴဝွံ သာရိပိုတ် မောဂ္ဂလာန်ဂမၠိုၚ် ဒုၚ်ဝန်ကုတဳလမၞုံပိုဉ်ကျာ်တြဲတုဲမ္ဂး ဒၠိုက်ကတဵုနူဒၞာဲ လ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲမ္ဂး သ္ပရှေ်သှေ်ရဴဂဴကၠာ ပြာပ်အာ ဌာန်ဂယာသဳသအိုတ်ရ။
ကြဴနူဂှ် ခမဳမွဲဇကု သီုမရိုအ်ယာံဂတေဝ်ဒၟံၚ် ပ္ဍဲဇရေၚ်တဳလမၞုံပိုဉ်ကျာ်တြဲဂှ် ဒတူဒၟံၚ်ရ၊ ပ္ဍဲအခိၚ်ဂှ် တဳလမၞုံပိုဉ်ကျာ်တြဲဂှ်—
“ယွံခမဳ တၠအဲ မုဟိုတ်လရိုအ်ယာံဂတေဝ်ဒၟံၚ်ရော?” ရဴဝွံ သၟာန်ခမဳဂှ်ရ။
ယွံတဳလမၞုံပိုဉ် သာရိပိုတ် မောဂ္ဂလာန်ဂမၠိုၚ် မဒှ်ကွးအဂ္ဂသာဝက တဳလမၞုံပိုဉ်ကျာ်တြဲဂှ်လေဝ် သ္ဍိုက်မၠိုက်ဓရ် ဒေဝဒတ်ဂမၠိုၚ်ဒှ်တုဲ အာတဴဇရေၚ် ဒေဝဒတ်အိုတ်ရ ရဴဝွံ (ဂရၚ်ပတီရ)။
ယွံခမဳ သာရိပိုတ် မောဂ္ဂလာန်ဂမၠိုၚ် ဟိုတ်အရာမသ္ဍိုက်မၠိုက်ဓရ် ဒေဝဒတ်ဂှ် ဟွံမွဲရ၊ ဗွဲစၟတ်တုန် သာရိပိုတ် မောဂ္ဂလာန်ဂမၠိုၚ်ဂှ် အာတဴတၞဟ်နကဵုခမဳဂမၠိုၚ် ကၠိုဟ်ကေတ်အိုတ်ရ ရဴဝွံ (သ္ဂးရ)။
၃၄၅။	ပ္ဍဲအခိၚ်ဂှ် ဒေဝဒတ် မဒှ်ဃောမဂဇအ်ဒၟံၚ် သီုမတွံဒၟံၚ်ဓရ် နတွဳတွိုၚ်ပရိသာတ်မဂၠိုၚ်ဂှ် ညာတ်ဒးသာရိပိုတ် မောဂ္ဂလာန်ဂမၠိုၚ် မကၠုၚ်နူဇမ္ၚောဲတုဲ “ယွံခမဳတအ် ဩဝ်သ္ၚေဝ်ရံၚ်အိုတ်ညိ၊ အဲ ဂပ်ဝ်တွံလဝ်ဓရ် ဗွဲမဒးရးတုဲရ၊ သာရိပိုတ် မောဂ္ဂလာန်ဂမၠိုၚ် မဒှ်ကွးအဂ္ဂသာဝက ခမဳဂေါတမဂှ်လေဝ် သ္ဍိုက်မၠိုက်ဓရ်အဲဂမၠိုၚ်ဒှ်တုဲ ကၠုၚ်ဇရေၚ်အဲအိုတ်ရ” ရဴဝွံ သ္ဂးကဵုခမဳဂမၠိုၚ်ရ။
သ္ဂးတဴရဴဝွံမ္ဂး ကောကာလိကဂှ် “ယွံကောန်တၠဒေဝဒတ် လ္ပလုပ်နှဴရဴကဵု သာရိပိုတ် မောဂ္ဂလာန်ဂမၠိုၚ်ညိ၊ သာရိပိုတ် မောဂ္ဂလာန်ဂမၠိုၚ် မၞုံပၟိက်ယုတ်ပရေအ်အိုတ်ရ၊ ဗက်အလိုက်ပၟိက်ယုတ်ပရေအ်တံၚ်ဂြဲအိုတ်ရ” ရဴဝွံ သ္ဂးကဵုဒေဝဒတ်ရ။
ယွံကောန်တၠ လ္ပဟီုညိ၊ ပွမကၠုၚ် သာရိပိုတ် မောဂ္ဂလာန်ဂမၠိုၚ်ဂှ် ဟိုတ်မသ္ဍိုက်မၠိုက်ဓရ်အဲဂှ်ရ ဒှ်ပွမကၠုၚ်ခိုဟ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ဒေဝဒတ်ဂှ် “ယွံကောန်တၠသာရိပိုတ် ဩဝ်ကၠုၚ်ညိ၊ ဩဝ်ဂဇအ် ပ္ဍဲသၞာဝွံညိ” ရဴဝွံ ဘိက်တဳလပိုဉ်သာရိပိုတ် (သွက်ဂွံဂဇအ်) နကဵုသၞာကဝက်ရ။
“ယွံကောန်တၠ ဒေါံရ” ရဴဝွံ တဳလပိုဉ်သာရိပိုတ် ဂိုၚ်ကေတ် သၞာဂဇအ်သအာၚ်မွဲတုဲ ဂဇအ်ဒၟံၚ်ပ္ဍဲဒၞာဲမဗဗွဲမွဲရ၊ တဳလပိုဉ်မောဂ္ဂလာန်လေဝ် ဂိုၚ်ကေတ် သၞာဂဇအ်သအာၚ်မွဲတုဲ ဂဇအ်ဒၟံၚ်ပ္ဍဲဒၞာဲမဗဗွဲမွဲရ။ ပ္ဍဲအခိၚ်ဂှ် ဒေဝဒတ် လုကဴပိပယျာံဗတမ်ဂှ် နကဵုဂလာန်ဓရ် ကဵုခမဳဂမၠိုၚ်တီညာတ်ကေတ် (ဒတုဲဖဵုမြမောဝ်) ကဵုဒဂိုန်ဂိုၚ်ကေတ် (ဓရ်) (သွက်ဂွံဒ္ဂေတ်ဓရ်) ကဵုသကေက်သကာ ကဵုမြဟ်မြဴတုဲဒှ်တုဲမ္ဂး—
“ယွံကောန်တၠသာရိပိုတ် ခမဳသၚ် စာ်စ္ဍးနူထိနမိဒ္ဓရ၊ ယွံကောန်တၠသာရိပိုတ် ဂလာန်ဓရ် သွက်ခမဳဂမၠိုၚ် ဩဝ်ကဵုပြာကဋ် ပ္ဍဲဉာဏ်တၠအဲညိ၊ စၞိန်စးအဲ ကွိုၚ်ကွုဲရ၊ အဲပၠးကၠေံစၞိန်စးဂှ်ရ” ရဴဝွံ သ္ဂးကဵုတဳလပိုဉ်သာရိပိုတ်ရ။
“ယွံကောန်တၠ ခိုဟ်သန်ရ” ရဴဝွံ တဳလပိုဉ်သာရိပိုတ် ဒုၚ်ဝန် ကုဒေဝဒတ်ရ။ ပ္ဍဲအခိၚ်ဂှ် ခ္ဍပ်ကၠေံသ္ၚာသကိုပ်ဇၞော်ပန်ခ္ဍပ်တုဲ လးပၠးတုဲမ္ဂး သ္ပတဴပွမတိက် နသကဲပုၚ်ရ။
ဒေဝဒတ် ဍောၚ်ၜိုတ်တုဲ မၞုံကဵုသတိဆောတ်ယောၚ် မဟွံမွဲကဵုဉာဏ်မဗ္စာရဏာဂှ် ဗၞတ်မွဲမုဟုတ်ဓဝ်ဟေၚ် တိက်လှိၚ်အာရ။
ပ္ဍဲအခိၚ်ဂှ် တဳလပိုဉ်သာရိပိုတ် ဒၠောံဗတောန်ခမဳဂမၠိုၚ် နကဵုဂလာန်ဓရ် မတွံဂးပါဋိဟာ ပွမတီစိုတ်ညးသအာၚ်တုဲ ပွမဒၠောံဗတောန်ရ၊ ဆေဝ်ဒဝ်ရ။ တဳလပိုဉ်မဟာမောဂ္ဂလာန် ဒၠောံဗတောန်ခမဳဂမၠိုၚ် နကဵုဂလာန်ဓရ် မတွံဂးပါဋိဟာ ပွမထ္ၜးဣဒ္ဓိတုဲဒၠောံဗတောန်ရ၊ ဆေဝ်ဒဝ်ရ။ ကြဴနူဂှ် တဳလပိုဉ်သာရိပိုတ် နပွမတီစိုတ်ညးသအာၚ်တုဲ ဒၠောံဗတောန်ကီု တဳလပိုဉ်မဟာမောဂ္ဂလာန်ဂှ် နပွမထ္ၜးဣဒ္ဓိတုဲ ဒၠောံဗတောန်ကီု ဂပ်ဝ်ဒၠောံဗတောန်ဆေဝ်ဒဝ်အိုတ်မ္ဂး “ဓရ်အိုတ်သီု မၞုံသဘဴပွမကဵုဒှ်ဂှ် မၞုံသဘဴပၠိုတ်ရ” ရဴဝွံ ‘သောတာပတ္တိမဂ်ဉာဏ်’ မတ်ဓရ်မဟွံမွဲကဵုမၠိုက် မစာ်စ္ဍးနူကၠိုက်လ္ၚေၚ် ကိလေသဂှ် ကတဵုဒှ်ကုခမဳဂမၠိုၚ်ဂှ်ရ။
ပ္ဍဲအခိၚ်ဂှ် တဳလပိုဉ်သာရိပိုတ်ဂှ် “ယွံကောန်တၠတအ် ပိုဲညးဂမၠိုၚ် အာဇရေၚ်တဳလမၞုံပိုဉ်ကျာ်တြဲအိုတ်ရ၊ ခမဳမသ္ဍိုက်မၠိုက်ဓရ် တဳလမၞုံပိုဉ်ကျာ်တြဲဂှ် ဩဝ်ကၠုၚ်ညိ” ရဴဝွံ သ္ဂးကဵု ခမဳဂမၠိုၚ်ရ။ ပ္ဍဲအခိၚ်ဂှ် သာရိပိုတ် မောဂ္ဂလာန်ဂမၠိုၚ် ကော်ဂွံခမဳဂမၠိုၚ်မသုန်ကၠံဂှ်တုဲ ပြာပ်အာ ဘာဝေဠုဝန်အိုတ်ရ။ ပ္ဍဲအခိၚ်ဂှ် ကောကာလိကဂှ် ယွံကောန်တၠဒေဝဒတ် ဩဝ်ကတဵုညိ၊ သာရိပိုတ် မောဂ္ဂလာန်ဂမၠိုၚ် ရၚ်တၠုၚ်ဏာ ခမဳဂမၠိုၚ်ဂှ်အိုတ်ရ၊ “ယွံကောန်တၠ ဒေဝဒတ် လ္ပလုပ်နှဴရဴကဵုသာရိပိုတ် မောဂ္ဂလာန်ဂမၠိုၚ်ညိ၊ သာရိပိုတ် မောဂ္ဂလာန်ဂမၠိုၚ် မၞုံပၟိက်ယုတ်ပရေအ်အိုတ်ရ၊ ဗက်အလိုက်ပၟိက် ယုတ်ပရေအ်တံၚ်ဂြဲအိုတ်ရ” ရဴဝွံ သ္ဂးဟီုမံၚ်ကဵုတၠအဲရ ဟွံသေၚ်ရဟာ ရဴဝွံ သ္ဂးတုဲ မ္ၚုဟ်ဒေဝဒတ်ရ။
ပ္ဍဲအခိၚ်ဂှ် ပ္ဍဲဒၞာဲဂှ်ဟေၚ် ဆီဂမ္တဴ ဇအအ်တိတ် နူပါၚ်ဒေဝဒတ်ရ။
သာရိပိုတ် မောဂ္ဂလာန်ဂမၠိုၚ် ပြာပ်အာဇရေၚ် တဳလမၞုံပိုဉ်ကျာ်တြဲတုဲ လ္ၚောဝ်သ္ပဝတ်တုဲမ္ဂး အခိၚ်မဇအ်ဒၟံၚ်ပ္ဍဲဒၞာဲမွဲအိုတ်ဂှ် တဳလပိုဉ်သာရိပိုတ်ဂှ်—
“ယွံတဳမၞုံပိုဉ် ခမဳဘေဒါနုဝတ္တကဂမၠိုၚ် ဂွံပပယျၚ်မွဲလှေ်ပၠန်အိုတ်မ္ဂး ခိုဟ်ရ” ရဴဝွံဂရၚ်ပတီ တဳလမၞုံပိုဉ်ကျာ်တြဲရ။
ယွံသာရိပိုတ် ဟွံဗဗွဲရ၊ တၠအဲ လ္ပသ္ဍိုက်မၠိုက် ပွမပပယျၚ်မွဲလှေ်ပၠန် ခမဳဘေဒါနုဝတ္တကဂမၠိုၚ်ညိ၊ ယွံသာရိပိုတ် ဒှ်သာ်ဂှ်မ္ဂး ဩဝ်ကဵုခမဳဘေဒါနုဝတ္တကဂမၠိုၚ် ဟီုလၟိၚ်ဒေသနာ အာပတ်ထုလ္လစ္စယ်ညိ။ ယွံသာရိပိုတ် ဒေဝဒတ် ပသာ်ဒ္ဂေတ်သ္ပ ကုတၠအဲရော? ရဴဝွံ (သၟာန်ရ)။
ယွံတဳလမၞုံပိုဉ် တဳလမၞုံပိုဉ်ကျာ်တြဲ လုကဴပိပယျာံဗတအ်ဂှ် နကဵုဂလာန်ဓရ် ကဵုခမဳဂမၠိုၚ်တီညာတ်ကေတ် (ဒတုဲဖဵုမြမောဝ်) ကဵုဒဂိုန်ဂိုၚ်ကေတ် (ဓရ်) (သွက်ဂွံဒ္ဂေတ်ဓရ်) ကဵုသကေက်သကာ ကဵုမြဟ်မြဴတုဲ ဒှ်တုဲမ္ဂး “ယွံသာရိပိုတ် ခမဳသၚ် စာ်စ္ဍးနူထိနမိဒ္ဓရ၊ ယွံသာရိပိုတ်ဂလာန်ဓရ် သွက်ခမဳဂမၠိုၚ် ဩဝ်ကဵုပြကဋ် ပ္ဍဲဉာဏ်တၠအဲညိ၊ စၞိန်စးအဲကွိုၚ်ကွုဲရ၊ အဲပၠးကၠေံစၞိန်စးဂှ်ရ” ရဴဝွံ သၟဟ်ညံၚ်ရဴ ဗတိုက်ဖအောဝ်အဲဍိက်ကီု တုပ်သၟဟ်သာ်ဝွံဟေၚ် ဒေဝဒတ်ဒ္ဂေတ်သ္ပရ ရဴဝွံ (ဂရၚ်ပတီရ)။
၃၄၆။	ပ္ဍဲအခိၚ်ဂှ် တဳလမၞုံပိုဉ်ကျာ်တြဲဂှ်—
“ယွံခမဳတအ် ကေၚ်ဒှ်ကၠုၚ် ပ္ဍဲကိုပ်ကၠာတေံတုန် ပ္ဍဲသ္ပိုဟ်ဂြိုပ်ဇၞော်မွဲ လ္စအၚ်လှာဇၞော်နွံမွဲရ၊ နိဿယ်ဗ္ဒာဲကဵုလ္စအၚ်လှာဂှ်တုဲ စိၚ်ဂမၠိုၚ် ပဒတဴဒၟံၚ်အိုတ်ရ။
စိၚ်ဂမၠိုၚ်ဂှ် တၞီစှေ် လ္စအၚ်လှာဂှ်တုဲ ပိုက်ၜေါတ် လွာဒကိုန်, တမ်ရိုဟ်ဒကှ် နကဵုလပှ်တုဲ လယှ်ကၠေံဗွဲမဒးရးတုဲ သ္ၚာဲတဴလွာဒကိုန်, တမ်ရိုဟ်ဒကှ်ဂမၠိုၚ် မဟွံမွဲကဵုသၠိုက်သရီုတုဲ ၚိတ်ဖျေံအိုတ်ရ၊ လွာဒကိုန်, တမ်ရိုဟ်ဒကှ်ဂမၠိုၚ် ဒှ်တဴ တၞဟ်နဖဵုရုပ်သာ်ကီု တၞဟ်နဖဵုဒြဟတ်ကီု စိၚ်ဂမၠိုၚ်ဂှ်ရ၊ ဟိုတ်နူဟိုတ်မတွံဂးလွာဒကိုန်, တမ်ရိုဟ်ဒကှ်ဂှ် ပွမချိုတ်လေဝ် ဟွံအာစိုပ်အိုတ်ရ၊ ဒဒိုခ်မဆိုက်ညောန်ကဵုချိုတ်လေဝ် ဟွံအာစိုပ်အိုတ်ရ။
ယွံခမဳတအ် စိၚ်သၟတ်ဝှ်ၜတ်ဂမၠိုၚ် ပတုပ်ဗက်စိၚ်ဇၞော်ဂမၠိုၚ်ဂှ်တုဲ တၞီစှေ်အာ လ္စအၚ်လှာပိုက်ၜေါတ် လွာဒကိုန်, တမ်ရိုဟ်ဒကှ် နကဵုလပှ်တုဲ သီုဟွံလယှ်ကၠေံဗွဲမဒးရး သ္ၚာဲစလွာဒကိုန်, တမ်ရိုဟ်ဒကှ်ဂမၠိုၚ် မွဲဟာန်ကေုာံသၠိုက်သရီုတုဲ ၚိတ်ဖျေံအိုတ်ရ၊ လွာဒကိုန်, တမ်ရိုဟ်ဒကှ်ဂမၠိုၚ်ဂှ် ဟွံဒှ်တဴ တၞဟ်နဖဵုရုပ်သာ်ကီု တၞဟ်နဖဵုဒြဟတ်ကီု စိၚ်သၟတ်ဂမၠိုၚ်ဂှ်ရ၊ ဟိုတ်နူဟိုတ်မတွံဂး လွာဒကိုန်, တမ်ရိုဟ်ဒကှ်ဂှ် ပွမချိုတ်လေဝ် အာစိုပ်အိုတ်ရ၊ ဒဒိုခ်မဆိုက်ညောန်ကဵုချိုတ်လေဝ် အာစိုပ်အိုတ်ရ။
ယွံခမဳတအ် တုပ်သၟဟ်သာ်ဝွံဟေၚ် ဒေဝဒတ် ပတုပ်ဗက်အဲတုဲ မသ္ပဂှ် ကြက်ဒးချိုတ် ဗွဲဒဒိုခ်ရ” ရဴဝွံ သ္ဂးကဵုခမဳဂမၠိုၚ်ရ။
စိၚ်သၟတ် မပတုပ်ဗက် စိၚ်ဇၟူဇၞော် မဇီုထ္ပက်တိတုဲ အာကၠုၚ်ပ္ဍဲၜဳကြုၚ်ဂမၠိုၚ် သီုမစတဴ လွာဒကိုန်, တမ်ရိုဟ်ဒကှ်ဂမၠိုၚ်ဂှ် စဒး လွာဒကိုန်, တမ်ရိုဟ်ဒကှ်ဂမၠိုၚ် မၞုံကဵုသၠိုက်သရီုတုဲ သၟဟ်ညံၚ်ရဴဒးချိုတ်ကီု ဒေဝဒတ် မသ္ပပတုပ်ဗက်အဲကျာ်ဂှ် အာစိုပ် ဒဒိုခ်ဂှ်ဒှ်တုဲ ကြက်ဒးချိုတ်ရ။
၃၄၇။	ယွံခမဳတအ် ခမဳ မဍိုက်ပေၚ်တဴ ကေုာံအၚ်္ဂဂမၠိုၚ်ဒ္စါံသာ်ဂှ် ထေက်ကြိုက်ကဵုတၞဟ်နအာ နဒဒှ်ကလုတ်ရ။ ညးမ္ဂး ဒ္စါံသာ်အိုတ်ဂှ်ရော?
ယွံခမဳတအ် ပ္ဍဲသာသနာဝွံ ခမဳဂှ် ကလၚ်လေဝ် ကလၚ်လေပ်ရ၊ ကလေၚ်ဟီုလေဝ် ကလေၚ်ဟီုလေပ်ရ၊ ကတ်ဗတောန်လေဝ် ကတ်ဗတောန်လေပ်ရ၊ ပကၚ်ရၚ်လေဝ် ပကၚ်ရၚ်လေပ်ရ၊ စၟတ်သမ္တီလေဝ် စၟတ်သမ္တီလေပ်ရ၊ အလဵုဇကုလေဝ် လေပ်တီရ၊ ကဵုညးတၞဟ်သအာၚ်လေဝ် လေပ်ကဵုတီရ၊ ပ္ဍဲဒတုဲဖဵုနွံ ဟွံမွဲလေဝ် စဳကၠးရ၊ ပွမကယျာန်ဓဝါတ်လေဝ် ဟွံလေပ်သ္ပရ။ ယွံခမဳတအ် ခမဳမဍိုက်ပေၚ်တဴ ကေုာံအၚ်္ဂဂမၠိုၚ်ဒ္စါံသာ်ဝွံ ထေက်ကြိုက်ကဵု တၞဟ်နအာ နဒဒှ်ကလုတ်ရ။ ယွံခမဳတအ် သာရိပိုတ် မဍိုက်ပေၚ်တဴကေုာံအၚ်္ဂဂမၠိုၚ်ဒ္စါံသာ်ဂှ် ထေက်ကြိုက်ကဵု တၞဟ်နအာ နဒဒှ်ကလုတ်ရ။ ညးမ္ဂး ဒ္စါံသာ်အိုတ်ဂှ်ရော?
ယွံခမဳတအ် ပ္ဍဲသာသနာဝွံ သာရိပိုတ်ဂှ် ကလၚ်လေဝ် ကလၚ်လေပ်ရ၊ ကလေၚ်ဟီုလေဝ် ကလေၚ်ဟီုလေပ်ရ၊ ကတ်ဗတောန်လေဝ် ကတ်ဗတောန်လေပ်ရ၊ စၟတ်သမ္တီလေဝ် စၟတ်သမ္တီလေပ်ရ၊ အလဵုဇကုလေဝ် လေပ်တီရ၊ ကဵုညးတၞဟ်သအာၚ်လေဝ် လေပ်ကဵုတီရ၊ ပ္ဍဲဒတုဲဖဵု, ဟွံမွဲလေဝ် စဳကၠးရ၊ ပွမကယျာန်ဓဝါတ်လေဝ် ဟွံလေပ်သ္ပရ။ ယွံခမဳတအ် သာရိပိုတ် မဍိုက်ပေၚ်တဴ ကေုာံအၚ်္ဂဂမၠိုၚ် ဒ္စါံသာ်ဝွံ ထေက်ကြိုက်ကဵု တၞဟ်နအာ နဒဒှ်ကလုတ်ရ ရဴတွံ (ဟီုသ္ဂးရ)။
ယြဴခမဳမွဲ အာစိုပ်ပရိသာတ် မဟီုဂလာန်ကြံၚ်မ္ၚိုဟ်တုဲ ဟွံချဳဇတဝ်ရ၊ ဂလာန်လေဝ်ဟွံကဵုဟုတ်ယုတ်ရ၊ ဂလာန်ပရိုၚ်လေဝ် ဟွံဂြောပ်ဗ္ဒန်ရ၊ သီုဟွံမွဲကဵုသၠေဟ်ပၟာဂှ် လေပ်ဟီုသ္ဂးရ၊ ဒးဒုၚ်သၟာန်ကီုလေဝ် ဟွံထေဲပၞတ်ရ၊ ခမဳမၞုံသဘဴမဖှ်သာ်ဂှ် ဗွဲစၟတ်မ္ဂး ထေက်ကြိုက်ကဵု တၞဟ်နအာ နဒဒှ်ကလုတ်ရ။
၃၄၈။	ယွံခမဳတအ် ဒေဝဒတ် မၞုံကဵုစိုတ် မိန်ဓရ်အသပ္ပုရိုဟ်ဂမၠိုၚ်ဒ္စါံသာ် မဂပ်ဝ်ဓလီုဍိုက်ရာန်သကိုတ်ဂှ် ကြက်ကတဵုဒှ် ပ္ဍဲအပါယ်ရ၊ ကြက်ကတဵုဒှ် ပ္ဍဲနရက်ရ၊ ကြက်တန်တဴ လုကဴအာယုကပ်ရ၊ ဇအုဲဇဗဝဳဗလးဟွံမာန်ရ။ ညးမ္ဂး ဒ္စါံသာ်အိုတ်ဂှ်ရော?
ယွံခမဳတအ် ဒေဝဒတ် မၞုံကဵုစိုတ် မိန်လာဘ် မဂပ်ဝ်ဓလီုဍိုက်ရာန်သကိုတ်ဂှ် ကြက်ကတဵုဒှ် ပ္ဍဲအပါယ်ရ၊ ကြက်ကတဵုဒှ် ပ္ဍဲနရက်ရ၊ ကြက်တန်တဴ လုကဴအာယုကပ်ရ၊ ဇအုဲဇဗဝဳဗလးဟွံမာန်ရ။ ယွံခမဳတအ် ပွမဟွံကလိဂွံလာဘ် ။ ပ ။ ယွံခမဳတအ် ပွမနွံကဵုဒယှ်တှ် ။ ပ ။ ယွံခမဳတအ် ပွမဟွံမွဲကဵုဒယှ်တှ် ။ ပ ။ ယွံခမဳတအ် ပွမသ္ပမြိမြန်ကၠောန်ၜိုတ် ဗွဲမဒးရး ။ ပ ။ ယွံခမဳတအ် ပွမဟွံသ္ပမြိမြန်ကၠောန်ၜိုတ် ဗွဲမဒးရး ။ ပ ။ ယွံခမဳတအ် ပွမမၞုံကဵုပၟိက် မယုတ်သဝ် ။ ပ ။ ယွံခမဳတအ် ဒေဝဒတ် မၞုံကဵုစိုတ် မိန်မၞုံကဵုမိတ်မယုတ်မာ မဂပ်ဝ်ဓလီုဍိုက်ရာန်သကိုတ်ဂှ် ကြက်ကတဵုဒှ် ပ္ဍဲအပါယ်ရ၊ ကြက်ကတဵုဒှ် ပ္ဍဲနရက်ရ၊ ကြက်တန်တဴ လုကဴအာယုကပ်ရ၊ ဇအုဲဇဗဝဳဗလးဟွံမာန်ရ။
ယွံခမဳတအ် ဒေဝဒတ် မၞုံကဵုစိုတ် မိန်ဓရ်အသပ္ပုရိုဟ်ဂမၠိုၚ်ဒ္စါံသာ် မဂပ်ဝ်ဓလီုဍိုက်ရာန်သကိုတ်ဂှ် ကြက်ကတဵုဒှ် ပ္ဍဲအပါယ်ရ၊ ကြက်ကတဵုဒှ် ပ္ဍဲနရက်ရ၊ ကြက်တန်တဴ လုကဴအာယုကပ်ရ၊ ဇအုဲဇဗဝဳဗလးဟွံမာန်ရ။
၃၄၉။	ယွံခမဳတအ် ခမဳဂှ် ဓလီုဍိုက်ကၠေံ ဓလီုဍိုက်ကၠေံ ပွမကလိဂွံလာဘ် မကတဵုဒှ်ကၠုၚ်ဂှ်တုဲ ပဒတဴမံၚ်မ္ဂး ခိုဟ်ရ။ ပွမဟွံကလိဂွံလာဘ် မကတဵဒှ်ကၠုၚ် ။ ပ ။ ပွမဒယှ်တှ် မကတဵုဒှ်ကၠုၚ်။ ပွမဟွံမွဲကဵုဒယှ်တှ် မကတဵုဒှ်ကၠုၚ်။ ပွမသ္ပမြိမြန်ကၠောန်ၜိုတ် ဗွဲမဒးရး မကတဵုဒှ်ကၠုၚ်။ ပွမဟွံသ္ပမြိမြန်ကၠောန်ၜိုတ် ဗွဲမဒးရးမကတဵုဒှ်ကၠုၚ်။ ပၟိက်မယုတ်သဝ် မကတဵုဒှ်ကၠုၚ်။ ဓလီုဍိုက်ကၠေံ ဓလီုဍိုက်ကၠေံ ပွမၞုံကဵုမိတ်သဟာဲမယုတ်မာ မကတဵုဒှ်ကၠုၚ်ဂှ်တုဲ ပဒတဴမံၚ်မ္ဂး ခိုဟ်ရ။
ယွံခမဳတအ် ခမဳဂှ် သ္ပဟိုတ်ကဵုဖဵုတၟေၚ်သာ်လဵုတုဲ ဓလီုဍိုက်ကၠေံ ဓလီုဍိုက်ကၠေံ ပွမကလိဂွံလာဘ် မကတဵုဒှ်ကၠုၚ်ဂှ်တုဲ ဂွံပဒတဴမံၚ်ရော?။ ပွမဟွံကလိဂွံလာဘ် မကတဵုဒှ်ကၠုၚ် ။ ပ ။ ပွမဒယှ်တှ် မကတဵုဒှ်ကၠုၚ်။ ပွမဟွံမွဲကဵုဒယှ်တှ် မကတဵုဒှ်ကၠုၚ်။ ပွမသ္ပမြိမြန်ကၠောန်ၜိုတ် ဗွဲမဒးရး မကတဵုဒှ်ကၠုၚ်။ ပွမဟွံသ္ပမြိမြန်ကၠောန်ၜိုတ် ဗွဲမဒးရးမကတဵုဒှ်ကၠုၚ်။ ပၟိက်မယုတ်သဝ် မကတဵုဒှ်ကၠုၚ်။ ဓလီုဍိုက်ကၠေံ ဓလီုဍိုက်ကၠေံ ပွမၞုံကဵုမိတ်သဟာဲမယုတ်မာ မကတဵုဒှ်ကၠုၚ်ဂှ်တုဲ ဂွံပဒတဴမံၚ်ရော?။
ယွံခမဳတအ် ကုခမဳ မပဒတဴ သီုဟွံဓလီုဍိုက် ပွမကလိဂွံလာဘ် မကတဵုဒှ်ကၠုၚ်ဂှ် ဓရ်အာသဝ ကေုာံပွမဍောၚ်ၜိုတ်စိုတ် ပွမဒတူတၠာဲဂမၠိုၚ် ကတဵုဒှ်ကၠုၚ်အိုတ်ရ၊ ကုခမဳ ဓလီုဍိုက်ကၠေံ ဓလီုဍိုက်ကၠေံ ပွမကလိဂွံလာဘ် မကတဵုဒှ်ကၠုၚ်ဂှ်တုဲ ပဒတဴဂှ် ဓရ်အာသဝ ကေုာံ ပွမဍောၚ်ၜိုတ် စိုတ် ပွမဒတူတၠာဲဂမၠိုၚ် ဟွံကတဵုဒှ်ကၠုၚ်အိုတ်ရ။
ယွံခမဳတအ် ပွမဟွံကလိဂွံလာဘ် မကတဵုဒှ်ကၠုၚ် ။ ပ ။ ပွမဒယှ်တှ် ပကတဵုဒှ်ကၠုၚ်။ ပွမဟွံမွဲကဵုဒယှ်တှ် မကတဵုဒှ်ကၠုၚ်။ ပွမသ္ပမြိမြန်ကၠောန်ၜိုတ် ဗွဲမဒးရး မကတဵုဒှ်ကၠုၚ်။ ပွမဟွံသ္ပမြိမြန်ကၠောန်ၜိုတ် ဗွဲမဒးရး မကတဵုဒှ်ကၠုၚ်။ ပၟိက်မယုတ်သဝ် မကဵုဒှ်ကၠုၚ်။ ကုခမဳ မပဒတဴ သီုဟွံဓလီုဍိုက် ပွမၞုံကဵုမိတ်သဟာဲမယုတ်မာ မကတဵုဒှ်ကၠုၚ်ဂှ် ဓရ်အာသဝ ကေုာံပွမဍောၚ်ၜိုတ်စိုတ် ပွမဒတူတၠာဲဂမၠိုၚ် ကတဵုဒှ်ကၠုၚ်အိုတ်ရ၊ ကုခမဳ ဓလီုဍိုက်ကၠေံ ဓလီုဍိုက်ကၠေံ ပွမၞုံကဵုမိတ်သဟာဲမယုတ်မာ မကတဵုဒှ်ကၠုၚ်ဂှ်တုဲ ပဒတဴဂှ် ဓရ်အာသဝ ကေုာံပွမဍောၚ်ၜိုတ်စိုတ် ပွမဒတူတၠာဲဂမၠိုၚ် ဟွံကတဵုဒှ်ကၠုၚ်အိုတ်ရ။ ယွံခမဳတအ် သ္ပဟိုတ်ကဵု ဖဵုတၟေၚ်သာ်ဝွံတုဲ ဓလီုဍိုက်ကၠေံ ဓလီုဍိုက်ကၠေံ ပွမကလိဂွံလာဘ် မကတဵုဒှ်ကၠုၚ်ဂှ်တုဲ ဒးပဒတဴမံၚ်ရ။ ပွမဟွံကလိဂွံလာဘ် မကတဵုဒှ်ကၠုၚ် ။ ပ ။ ပွမဒယှ်တှ် မကတဵုဒှ်ကၠုၚ်။ ပွမဟွံမွဲကဵုဒယှ်တှ် မကတဵုဒှ်ကၠုၚ်။ ပွမသ္ပမြိမြန် ကၠောန်ၜိုတ် ဗွဲမဒးရး မကတဵုဒှ်ကၠုၚ်။ ပွမဟွံသ္ပမြိမြန်ကၠောန်ၜိုတ် ဗွဲမဒးရး မကဵုဒှ်ကၠုၚ်။ ပၟိက်မယုတ်သဝ် မကတဵုဒှ်ကၠုၚ်။ ဓလီုဍိုက်ကၠေံ ဓလီုဍိုက်ကၠေံ ပွမၞုံကဵုမိတ်သဟာဲမယုတ်မာ မကတဵုဒှ်ကၠုၚ်ဂှ်တုဲ ဒးပဒတဴမံၚ်ရ။
ယွံခမဳတအ် ဟိုတ်ဂှ်ရ ပ္ဍဲသာသနာဝွံ ဓလီုဍိုက်ကၠေံ ဓလီုဍိုက်ကၠေံ ပွမကလိဂွံလာဘ် မကတဵုဒှ်ကၠုၚ်ဂှ်တုဲ ကြက်ပဒတဴမံၚ်အိုတ်ရ။ ပွမဟွံကလိဂွံလာဘ် မကတဵုဒှ်ကၠုၚ် ။ ပ ။ ပွမဒယှ်တှ် မကတဵုဒှ်ကၠုၚ်။ ပွမဟွံမွဲကဵုဒယှ်တှ် မကတဵုဒှ်ကၠုၚ်။ ပွမသ္ပမြိမြန်ကၠောန်ၜိုတ် ဗွဲမဒးရး မကတဵုဒှ်ကၠုၚ်။ ပွမဟွံသ္ပမြိမြန်ကၠောန်ၜိုတ်ဗွဲမဒးရးမကတဵုဒှ်ကၠုၚ်။ ပၟိက်မယုတ်သဝ် မကတဵုဒှ်ကၠုၚ်။ ဓလီုဍိုက်ကၠေံ ဓလီုဍိုက်ကၠေံ ပွမၞုံကဵုမိတ်သဟာဲမယုတ်မာ မကတဵုဒှ်ကၠုၚ်ဂှ်တုဲ ကြက်ပဒတဴမံၚ်အိုတ်ရ။
၃၅၀။	ယွံခမဳတအ် ဒေဝဒတ် မၞုံကဵုစိုတ် မိန်ဓရ်အသပ္ပုရိုဟ်ဂမၠိုၚ်ပိသာ် မဂပ်ဝ် ဓလီုဍိုက်ရာန်သကိုတ်ဂှ် ကြက်ကတဵုဒှ် ပ္ဍဲအပါယ်ရ၊ ကြက်ကတဵုဒှ် ပ္ဍဲနရက်ရ၊ ကြက်တန်တဴ လုကဴအာယုကပ်ရ၊ ဇအုဲဇဗဝဳဗလးဟွံမာန်ရ။ ညးမ္ဂးပိသာ်အိုတ်ဂှ်ရော?—
ပွမမၞုံကဵုပၟိက်မယုတ်ပရေအ်၊ ပွမမၞုံကဵုမိတ်မယုတ်မာ၊ နပွမကလိဂွံဓရ်တၟေၚ်ဗၞတ်ညိနာၚ်ဂှ် အာစိုပ်ပွမကျဟောံဗြောံ ပ္ဍဲအကြာရ။
ယွံခမဳတအ် ဒေဝဒတ် မၞုံကဵုစိုတ် မိန်ဓရ်အသပ္ပုရိုဟ်ဂမၠိုၚ်ပိသာ်ဝွံ မဂပ်ဝ်ဓလီုဍိုက် ရာန်သကိုတ်ဂှ် ကြက်ကတဵုဒှ် ပ္ဍဲအပါယ်ရ၊ ကြက်ကတဵုဒှ် ပ္ဍဲနရက်ရ၊ ကြက်တန်တဴ လုကဴအာယုကပ်ရ၊ ဇအုဲဇဗဝဳဗလးဟွံမာန်ရ။
ပ္ဍဲလောကဝွံ ညးမမိက်ကဵုမွဲမွဲ ကာလလဆောဝ်လေဝ် ဟွံထေက်ကဵုဒှ် ညးမၞုံကဵုပၟိက်ယုတ်ပရေအ်ရ၊ ဟိုတ်မၞုံကဵုပၟိက်ယုတ်ပရေအ်ဝွံလေဝ် ဩဝ်တီကေတ် လအာဂတိ ညးမၞုံကဵုပၟိက် ယုတ်ပရေအ်ဂမၠိုၚ်အိုတ်ရ။
ဒေဝဒတ်ဂှ် တၠပညာရ ရဴဝွံ ပြာကဋ်ရ၊ ညးမၞုံကဵုစိုတ် မဂပ်ဝ်ဇၞော်ပၟဝ်တုဲ ရဴဝွံ ဂပ်ဝ်သၟိတ်ဂးရ၊ ညံၚ်ရဴယးတၟးတဴ နကဵုသကအ်တွဳဝါရကီု ရဴဝွံ အဲကျာ် မိၚ်ရ။
ဒေဝဒတ်ဂှ် အာစိုပ်ပွဟိုတ်မာဲဒှ်တုဲ ဟိုတ်မမိက်ထ္ဍိမြိခ္ဍိုက်ခရိုက် အဲကျာ်ဂှ်ရ ဒးအာစိုပ် နရက်အဝဳစိ မၞုံကဵုပၞော်တြၚ်ပန်ပၞော် ထေက်ကဵုဖေက်ဂၟံက်ရ။
ယြဴညးမွဲ လုတ်မှာဒုဟ် ကုကျာ်တြဲ မဟွံထေက်ကဵုလုတ်မှာဒုဟ် မဟွံပတုဲပွသရာံပါပ်ရ၊ ပွသရာံပါပ်ဂှ် အာစိုပ် ပူဂိုလ်မၞုံကဵုစိုတ်မလုတ်မှာဒုဟ် မဟွံမွဲကဵုပွမရှေ်သှေ်ရဴဂဴဂှ်ဟေၚ်ရ။
ယြဴညးမွဲ နကဵုဂျိမွဲနုၚ် ပလီုပလာ် ၜဳမှာသၟိဒ်မာန်ရ ရဴဝွံ သမ္တီထေက်ကေတ်ရ၊ ညးဂှ် နကဵုဂျိမွဲနုၚ်ဂှ် ပလီုပလာ်ဟွံမာန်ရ။ ဟိုတ်ဍေံတုန် မှာသၟိဒ်ဂှ် ဇၞော်လှ်တုဲ ဟိုတ်မထေက်ကဵုဖေက်ဂၟံက်ရောၚ်။
တုပ်သၟဟ်သာ်ဝွံဟေၚ်ရ ယြဴညးမွဲ နဂလာန်မခ္ဍိုက်ခရိုက်ချုက်ချာဲ ပျဲပျာံရာန်သကိုတ် ကျာ်တြဲ မအာစိုပ်ပွမသၟဟ်သၟန် မၞုံကဵုစိုတ်ၜိုတ်လလမ်ရ၊ ဂလာန်မခ္ဍိုက် ခရိုက်ချုက်ချာဲ ညးဂှ် ဟွံစိုပ်ပ္ဍဲကျာ်တြဲရ။
ခမဳမဒ္ဂေတ်လၟေၚ်ဂၠံၚ်တရဴ ယြဴပူဂိုလ်မွဲ အာစိုပ်နိဗ္ဗာန် ဌာန်ဒဒိုခ်အိုတ်ရ၊ တၠပညာဂှ် ဒးသ္ပမိတ်ကဵု ပူဂိုလ်ဂကူဂှ်ရ၊ ဒးသိပ်ဂၠိပ်ဟုဲဟာဲ ပူဂိုလ်ဂှ်ရ။

====၇.၃.၂။ သၟာန်ပြဒ္ဒညာ ဥပါလိ====
၃၅၁။	ပ္ဍဲအခိၚ်ဂှ် တဳလပိုဉ်ဥပါလိ ပြာပ်အာဇရေၚ် တဳလမၞုံပိုဉ်ကျာ်တြဲမ္ဂး လ္ၚောဝ်သ္ပဝတ် တဳလမၞုံပိုဉ်ကျာ်တြဲတုဲ သီုမဂဇအ်ဒၟံၚ် ပ္ဍဲဒၞာဲမွဲဂှ်—
ယွံတဳလမၞုံပိုဉ် “စရိတ်သၚ် စရိတ်သၚ် ‘သၚ်ကရောန်’” ရဴဝွံ ဟီုသ္ဂးဒၟံၚ်ရ၊ ယွံတဳလမၞုံပိုဉ် မုရဴနဗၞတ်မွဲ ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးရော?။ မုရဴနဗၞတ်မွဲ စရိတ်သၚ်လေဝ်ဒှ်တုဲ သၚ်ပါ်ဒကးလေဝ်ဒှ်ရော?” ရဴဝွံ ဂရၚ်ပတီ တဳလမၞုံပိုဉ်ကျာ်တြဲရ။
ယွံဥပါလိ နူမွဲလပါ်ဂှ် ဒှ်မွဲဇကုရ၊ နူမွဲလပါ်ဂှ် ဒှ်ၜါဇကုအိုတ်ရ၊ ခမဳမရနုက်ကဵုပန်ဇကုဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ၜိုန်ကဵုဂိုၚ်ကေတ်ရဴဝွံလေဝ် ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးဏီရ။
ယွံဥပါလိ နူမွဲလပါ်ဂှ် ဒှ်ၜါဇကုအိုတ်ရ၊ နူမွဲလပါ်ဂှ်လေဝ် ဒှ်ၜါဇကုအိုတ်ရ၊ ခမဳမရနုက်ကဵုမသုန်ဇကုဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်တွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ၜိုန်ကဵုဂိုၚ်ကေတ်ရဴဝွံလေဝ် ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးဏီရ။
ယွံဥပါလိ နူမွဲလပါ်ဂှ် ဒှ်ၜါဇကုအိုတ်ရ၊ နူမွဲလပါ်ဂှ်လေဝ် ဒှ်ၜါဇကုအိုတ်ရ၊ ခမဳမရနုက်ကဵု မသုန်ဇကုဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ၜိုန်ကဵုဂိုၚ်ကေတ်ရဴဝွံလေဝ် ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးဏီရ။
ယွံဥပါလိ နူမွဲလပါ်ဂှ် ဒှ်ၜါဇကုအိုတ်ရ၊ နူမွဲလပါ်ဂှ် ဒှ်ပိဇကုရ၊ ခမဳမရနုက်ကဵုတြဴဇကုဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ၜိုန်ကဵုဂိုၚ်ကေတ်ရဴဝွံလေဝ် ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးဏီရ။
ယွံဥပါလိ နူမွဲလပါ်ဂှ် ဒှ်ပိဇကုအိုတ်ရ၊ နူမွဲလပါ်ဂှ်လေဝ် ဒှ်ပိဇကုအိုတ်ရ၊ ခမဳမရနုက်ကဵုထပှ်ဇကုဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ၜိုန်ကဵုဂိုၚ်ကေတ်ရဴဝွံလေဝ် ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးဏီရ။
ယွံဥပါလိ နူမွဲလပါ်ဂှ် ဒှ်ပိဇကုအိုတ်ရ၊ နူမွဲလပါ်ဂှ် ဒှ်ပန်ဇကုအိုတ်ရ၊ ခမဳမရနုက်ကဵု ဒ္စါံဇကုဂှ် “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ၜိုန်ကဵုဂိုၚ်ကေတ်ရဴဝွံလေဝ် ဒှ်စရိတ်သၚ်ဟေၚ်တုဲ ဟွံဒှ်သၚ်ပါ်ဒကးဏီရ။
ယွံဥပါလိ နူမွဲလပါ်ဂှ် ဒှ်ပန်ဇကုအိုတ်ရ၊ နူမွဲလပါ်ဂှ်လေဝ် ဒှ်ပန်ဇကုအိုတ်ရ၊ ခမဳမရနုက်ကဵုဒ္စိတ်ဇကုဂှ် “”ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုသ္ဂးတုဲ ကဵုဂိုၚ်ကေတ် ဇြေဟ်လိက်မာဲရ၊ ယွံဥပါလိ ကဵုဂိုၚ်ကေတ်ရဴဝွံတုန် ဒှ်စရိတ်သၚ်လေဝ်ဒှ်တုဲ သၚ်ပါ်ဒကးလေဝ်ဒှ်ရ။
ယွံဥပါလိ ကုခမဳဒ္စိတ်ဇကုဂမၠိုၚ်ကီု ကုခမဳမလောန်လတူဒ္စိတ်ဇကုဂမၠိုၚ်ကီု စရိတ်သၚ်ကီု သၚ်ပါ်ဒကးကီုဒှ်ရ။
ယွံဥပါလ ခမဳဗြဴ ပါ်ဒကးသၚ်ဟွံမာန်ရ၊ တၞဟ်နပါ်ဒကးတုန် ပတိတ်ဒြဟတ်မာန်ရ၊ သိက္ခာမာန် ပါ်ဒကးသၚ်ဟွံမာန်ရ ။ ပ ။ သာမဏဳတြုံ ပါ်ဒကးသၚ်ဟွံမာန်ရ။ သာမဏဳဗြဴ ပါ်ဒကးသၚ်ဟွံမာန်ရ။ ဥပတြုံ ပါ်ဒကးသၚ်ဟွံမာန်ရ။ ဥပးဗြဴ ပါ်ဒကးသၚ်ဟွံမာန်ရ၊ တၞဟ်နပါ်ဒကးတုန် ပတိတ်ဇြဟတ်မာန်ရ။
ယွံဥပါလိ ခမဳမဒှ်ပကတတ် မၞုံကဵုပွမပံက်ဖက်တုပ်သၟဟ် မတန်တဴပ္ဍဲသိမ်တုပ်သၟဟ်ဂှ် ပါ်ဒကးသၚ်မာန်ရ ရဴဝွံ (သ္ဂးရ)။
၃၅၂။	ယွံတဳလမၞုံပိုဉ် “သၚ်ပါ်ဒကး သၚ်ပါ်ဒကး” ရဴဝွံ ဟီုသ္ဂးဒၟံၚ်ရ၊ ယွံတဳလမၞုံပိုဉ် မုရဴနဗၞတ်မွဲ ဒှ်သၚ်ပါ်ဒကးရော?” ရဴဝွံ (ဂရၚ်ပတီရ)။
ယွံဥပါလိ ပ္ဍဲသာသနာဝွံ ခမဳဂမၠိုၚ် ဟွံသေၚ်ကဵုဓရ်ဂှ် “ဓရ်ရ” ရဴဝွံ ထ္ၜးအိုတ်ရ၊ ဓရ်ဂှ် “ဟွံသေၚ်ကဵုဓရ်ရ” ရဴဝွံ ထ္ၜးအိုတ်ရ၊ ဟွံသေၚ်ကဵုဝိနယ်ဂှ် “ဝိနယ်ရ” ရဴဝွံ ထ္ၜးအိုတ်ရ၊ ဝိနယ်ဂှ် “ဟွံသေၚ်ကဵုဝိနယ်ရ” ရဴဝွံ ထ္ၜးအိုတ်ရ၊ ကျာ်တြဲ မဟဂပ်ဝ်တွံ မဟဂပ်ဝ်ဟီုဂှ် “ကျာ်တြဲ ဂပ်ဝ်တွံ ဂပ်ဝ်ဟီုရ” ရဴဝွံ ထ္ၜးအိုတ်ရ၊ ကျာ်တြဲ မဂပ်ဝ်တွံ မဂပ်ဝ်ဟီုဂှ် “ကျာ်တြဲ မဟဂပ်ဝ်တွံ မဟဂပ်ဝ်ဟီုရ၊ ရဴဝွံထ္ၜးအိုတ်ရ၊ အလေံဒ္ဂေတ်လ္ၚတ်ကျာ်တြဲဟွံသေၚ်ဂှ် “အလေံဒ္ဂေတ်လ္ၚတ်ကျာ်တြဲရ” ရဴဝွံထ္ၜးအိုတ်ရ၊ အလေံဒ္ဂေတ်ကျာ်တြဲဂှ် “အလေံဒ္ဂေတ်လ္ၚတ်ကျာ်တြဲဟွံသေၚ်ရ” ရဴဝွံ ထ္ၜးအိုတ်ရ၊ ကျာ်တြဲမဟဂပ်ဝ်ပညပ်ဂှ် “ကျာ်တြဲဂပ်ဝ်ပညပ်ရ” ရဴဝွံ ထ္ၜးအိုတ်ရ၊ ကျာ်တြဲ မဂပ်ဝ်ပညပ်ဂှ် “ကျာ်တြဲ မဟဂပ်ဝ်ပညပ်ရ” ရဴဝွံ ထ္ၜးအိုတ်ရ၊ ဟွံသေၚ်ကဵု အာပတ်ဂှ် “အာပတ်ရ” ရဴဝွံထ္ၜးအိုတ်ရ၊ အာပတ်ဂှ် “ဟွံသေၚ်ကဵုအာပတ်ရ” ရဴဝွံ ထ္ၜးအိုတ်ရ၊ အာပတ်မသာဂှ် “အာပတ်ဇြိုၚ်ရ” ရဴဝွံ ထ္ၜးအိုတ်ရ၊ အာပတ်မဇြိုၚ်ဂှ် “အာပတ်သာရ” ရဴဝွံ ထ္ၜးအိုတ်ရ၊ အာပတ်မၞုံကဵုသှေ်သၟေဟ်ဂှ် “အာပတ်ဟွံမွဲကဵုသှေ်သၟေဟ်ရ” ရဴဝွံ ထ္ၜးအိုတ်ရ၊ အာပတ်ဟွံမွဲကဵုသှေ်သၟေဟ်ဂှ် “အာပတ်မၞုံကဵုသှေ်သၟေဟ်ရ” ရဴဝွံ ထ္ၜးအိုတ်ရ၊ အာပတ်ရုန်မဵု ‘ကြံၚ်မ္ၚိုဟ်’ ဂှ် “အာပတ်ဟွံရုန်မဵု ‘ဟွံကြံၚ်မ္ၚိုဟ်’ ရ” ရဴဝွံ ထ္ၜးအိုတ်ရ၊ အာပတ်ရုန်မဵု ‘ကြံၚ်မ္ၚိုဟ်’ ဂှ် “အာပတ်ဟွံရုန်မဵု ‘ဟွံကြံၚ်မ္ၚိုဟ်’ ရ” ရဴဝွံ ထ္ၜးအိုတ်ရ။
ခမဳဂမၠိုၚ်ဂှ် နကဵုဝတ္ထုဟိုတ်ဂမၠိုၚ်စှ်ဒ္စါံဂကူဝွံ တံၚ်ဓဇက်အိုတ်ရ၊ တံၚ်ဓဇက်ဗွဲအစောံ မယုတ်အိုတ်ရ၊ သ္ပဥပေါဟ်တၞဟ်ခြာအိုတ်ရ၊ သ္ပပဝါရဏာတၞဟ်ခြာအိုတ်ရ၊ သ္ပကမ်သၚ် တၞဟ်ခြာအိုတ်ရ။ ယွံဥပါလိ နဗၞတ်ဝွံ သၚ်ပါ်ဒကးရ ရဴဝွံ (သ္ဂးရ)။
၃၅၃။	ယွံတဳလမၞုံပိုဉ် “သၚ်ညဳသာသၟဟ်သၟန် သၚ်ညဳသာသၟဟ်သၟန်” ရဴဝွံ ဟီုသ္ဂးဒၟံၚ်ရ၊ ယွံတဳလမၞုံပိုဉ် မုရဴနဗၞတ်မွဲ ဒှ်သၚ်ညဳသာသၟဟ်သၟန်ရော?” ရဴဝွံ (ဂရၚ်ပတီရ)။
ယွံဥပါလိ ပ္ဍဲသာသနာဝွံ ခမဳဂမၠိုၚ် ဟွံသေၚ်ကဵုဓရ်ဂှ် “ဟွံေသၚ်ကဵုဓရ်ရ” ရဴဝွံ ထ္ၜးအိုတ်ရ၊ ဓရ်ဂှ် “ဓရ်ရ” ရဴဝွံ ထ္ၜးအိုတ်ရ၊ ဟွံသေၚ်ကဵုဝိနယ်ဂှ် “ဟွံသေၚ်ကဵုဝိနယ်ရ” ရဴဝွံ ထ္ၜးအိုတ်ရ၊ ဝိနယ်ဂှ် “ဝိနယ်ရ” ရဴဝွံ ထ္ၜးအိုတ်ရ၊ ကျာ်တြဲ မဟဂပ်ဝ်တွံ မဟဂပ်ဝ်ဟီုဂှ် “ကျာ်တြဲ မဟဂပ်ဝ်တွံ မဟဂပ်ဝ်ဟီုရ” ရဴဝွံ ထ္ၜးအိုတ်ရ၊ ကျာ်တြဲ မဂပ်ဝ်တွံ မဂပ်ဝ်ဟီုဂှ် “ကျာ်တြဲ မဂပ်ဝ်တွံ မဂပ်ဝ်ဟီုရ” ရဴဝွံ ထ္ၜးအိုတ်ရ၊ အလေံဒ္ဂေတ်လ္ၚတ်ကျာ်တြဲဟွံသေၚ်ဂှ် “အလေံဒ္ဂေတ်လ္ၚတ်ကျာ်တြဲဟွံသေၚ်ရ” ရဴဝွံ ထ္ၜးအိုတ်ရ၊ အလေံဒ္ဂေတ်လ္ၚတ်ကျာ်တြဲဂှ် “အလေံဒ္ဂေတ်လ္ၚတ် ကျာ်တြဲရ” ရဴဝွံ ထ္ၜးအိုတ်ရ၊ ကျာ်တြဲ မဟဂပ်ဝ်ပညပ်ဂှ် “ကျာ်တြဲ မဟဂပ်ဝ်ပညပ်ရ” ရဴဝွံ ထ္ၜးအိုတ်ရ၊ ကျာ်တြဲ မဂပ်ဝ်ပညပ်ဂှ် “ကျာ်တြဲ မဂပ်ဝ်ပညပ်ရ” ရဴဝွံ ထ္ၜးအိုတ်ရ၊ ဟွံသေၚ်ကဵုအာပတ်ဂှ် “ဟွံသေၚ်ကဵုအာပတ်ရ” ရဴဝွံ ထ္ၜးအိုတ်ရ၊ အာပတ်ဂှ် “အာပတ်ရ” ရဴဝွံ ထ္ၜးအိုတ်ရ၊ အာပတ်မသာဂှ် “အာပတ်မသာရ” ရဴဝွံ ထ္ၜးအိုတ်ရ၊ အာပတ်မဇြိုၚ်ဂှ် “အာပတ်ဇြိုၚ်ရ” ရဴဝွံ ထ္ၜးအိုတ်ရ၊ အာပတ်မၞုံကဵုသှေ်သၟေဟ်ဂှ် “အာပတ်မၞုံကဵုသှေ်သၟေဟ်ရ” ရဴဝွံ ထ္ၜးအိုတ်ရ၊ အာပတ်ဟွံမွဲကဵုသှေ်သၟေဟ်ဂှ် “အာပတ်ဟွံမွဲကဵုသှေ်သၟေဟ်ဂှ်ရ” ရဴဝွံ ထ္ၜးအိုတ်ရ၊ အာပတ်ရုန်မဵု ‘ကြံၚ်မ္ၚိုဟ်’ ဂှ် “အာပတ်ရုန်မဵု ‘ကြံၚ်မ္ၚိုဟ်’ ရ” ရဴဝွံ ထ္ၜးအိုတ်ရ၊ အာပတ်ဟွံရုန်မဵု ‘ဟွံကြံၚ်မ္ၚိုဟ်’ ဂှ် “အာပတ်ဟွံရုန်မဵု ‘ဟွံကြံၚ်မ္ၚိုဟ်’ ရ” ရဴဝွံ ထ္ၜးအိုတ်ရ။
ခမဳဂမၠိုၚ်ဂှ် နကဵုဝတ္ထုဟိုတ်ဂမၠိုၚ်စှ်ဒ္စါံဂကူဝွံ ဟွံတံၚ်ဓဇက်အိုတ်ရ၊ ဟွံတံၚ်ဓဇက် ဗွဲအစောံမယုတ်အိုတ်ရ၊ ဟွံသ္ပဥပေါသ်တၞဟ်ခြာအိုတ်ရ၊ ဟွံသ္ပပဝါရဏာတၞဟ်ခြာအိုတ်ရ၊ ဟွံသ္ပကမ်သၚ်တၞဟ်ခြာအိုတ်ရ။ ယွံဥပါလိ နဗၞတ်ဝွံ သၚ်ညဳသာသၟဟ်သန်ရ ရဴဝွံ (သ္ဂးရ)။
၃၅၄။	ယွံတဳလမၞုံပိုဉ် ဟိုတ်မပါ်ဒကးသၚ် မညဳသာသၟဟ်သၟန် ခမဳဂှ် ကဵုဇၞော်မောဝ်တဴ မုရဴဓရ်မွဲရော? ရဴဝွံ (ဂရၚ်ပတတီရ)။
ယွံဥပါလိ ဟိုတ်မပါ်ဒကးသၚ် မညဳသာသၟဟ်သၟန် ကဵုဇၞော်မောဝ်တဴ ပွသရာံပါပ်မတန်တဴ လုကဴအာယုကပ်ရ၊ ဒးစိန်ဂၠက် ပ္ဍဲနရက် လုကဴအာယုကပ်ရ ရဴဝွံ (သ္ဂးရ)။
ခမဳမပါ်ဒကးသၚ် မမိပ်လဟိၚ် ပ္ဍဲပွမပါ်ဒကးသၚ် မတန်တဴ ပ္ဍဲပွမဟွံဗဗွဲဓရ် ကြက်ဒးကတဵုဒှ် ပ္ဍဲအပါယ် ကြက်ဒးစှေ်နရက် ကြက်တန်တဴ လုကဴအာယုကပ်ဂှ် ဟုတ်ယုတ်အာ နူနိဗ္ဗာန် ဒှ်အရာယောဂအိုတ်အာရ၊ ဟိုတ်မပါ်ဒကးသၚ် မညဳသာသၟန်သၟန် ဒးစိန်ဂၠက် ပ္ဍဲနရက် လုကဴအာယုကပ်ရ ရဴဝွံ (သ္ဂးရ)။
ယွံတဳလမၞုံပိုဉ် ခမဳမသ္ပသၚ်ပါ်ဒကး ညံၚ်ဂွံညဳသာသၟန်သၟဟ်ဂှ် ကဵုဇၞော်မောဝ်တဴ မုရဴဓရ်မွဲရော ရဴဝွံ (ဂရၚ်ပတီရ)။ 
ယွံဥပါလိ ဟိုတ်မသ္ပသၚ်သ္ပပါ်ဒကး ညံၚ်ဂွံညဳသာသၟဟ်သၟန်ဂှ် ကဵုဇၞော်မောဝ်တဴ ပွကုသိုလ်မပြဲ မတန်တဴ လုကဴအာယုကပ်ရ၊ ဂွံမိပ်ဇြိပ်လဟိၚ် ပ္ဍဲဍုၚ်သွဝ် လုကဴအာယုကပ်ရ ရဴဝွံ (သ္ဂးရ)။
သၚ်ညဳသာသၟဟ်သၟန်ဂှ် ဒှ်တသိုခ်ရ၊ ခမဳမလေပ်ယိုက်ဒိုက် ခမဳဂမၠိုၚ်မညဳသာသၟန်သၟဟ် မမိပ်လဟိၚ်ပ္ဍဲပွမညဳသာသၟဟ်သၟန် မတန်တဴပ္ဍဲဓရ်ဂှ် ဟွံဟုတ်ယုတ်အာ နူနိဗ္ဗာန်ဒှ်အရာ ယောဂအိုတ်အာ၊ ဟိုတ်မသ္ပသၚ် ပါ်ဒကး ညံၚ်ဂွံညဳသာသၟဟ်သၟန်ဂှ် ဂွံမိပ်ဇြိပ်လဟိၚ် ပ္ဍဲဍုၚ်သွဝ် လုကဴအာယုကပ်ရ ရဴဝွံ (သ္ဂးရ)။
၃၅၅။	ယွံတဳလမၞုံပိုဉ် ခမဳမပါ်ဒကးသၚ်ဂှ် ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ဟာ ရဴဝွံ (ဂရၚ်ပတီရ)။
ယွံတဳလမၞုံပိုဉ် ခမဳမပါ်ဒကးသၚ်ဂှ် ဒှ်ညးဟွံဒးကတဵုဒှ် ပ္ဍဲအပါယ် ညးဟွံဒးကတဵုဒှ် ပ္ဍဲနရက် ညးဟွံဒးတန်တဴ လုကဴအာယုကပ် ညးဇအုဲဇဗဝဳဗလးမာန်ဟာ ရဴဝွံ (ဂရၚ်ပတီရ)။
ယွံဥပါလိ ခမဳမပါ်ဒကးသၚ်ဂှ် ဒှ်ညးဟွံဒးကတဵုဒှ် ပ္ဍဲအပါယ် ညးဟွံဒးကတဵုဒှ် ပ္ဍဲနရက် ညးဟွံဒးတန်တဴ လုကဴအာယုကပ် ညးဇအုဲဇဗဝဳဗလးမာန်ရ ရဴဝွံ (သ္ဂးရ)။
ယွံတဳလမၞုံပိုဉ် မုရဴခမဳ မပါ်ဒကးသၚ်မွဲ ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ရော? ရဴဝွံ (ဂရၚ်ပတီရ)။
ယွံဥပါလိ ပ္ဍဲသာသနာဝွံ ခမဳဂှ် ဟွံသေၚ်ကဵုဓရ်ဂှ် “ဓရ်ရ” ရဴဝွံထ္ၜးရ၊ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးဟွံသေၚ်ကဵုဓရ်ဂှ် မၞုံကွေတ်ရဴဝွံမ္ဂး “ဟွံသေၚ်ကဵုဓရ်” ရ၊ ဂြောပ်ဗ္ဒန်လဝ် တၚ်ဒုၚ်ကေတ်ဇကုတုဲ ဂြောပ်ဗ္ဒန်လဝ် ပွမသ္ဍိုက်မၠိုက်တုပ်စိုတ်ဇကုတုဲ ဂြောပ်ဗ္ဒတ်လဝ် ပွမဒးဂၞပ် ကြိုက်စိုတ်ဇကုတုဲ ဂြောပ်ဗ္ဒန်လဝ်တၚ်ရန်တၟံဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက်ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ် ဇြေဟ်လိက်မာဲရ။
ယွံဥပါလိ ခမဳမပါ်ဒကးသၚ်ဝွံလေဝ် ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ရ ရဴဝွံ (သ္ဂးရ)။
ယွံဥပါလိ မွဲဂကူပၠန်တုန် ခမဳဂှ် ဟွံသေၚ်ကဵုဓရ်ဂှ် “ဓရ်ရ” ရဴဝွံ ထ္ၜးရ၊ ပ္ဍဲအရာမထ္ၜးအရာဂှ် ပ္ဍဲကွေတ်ပါ်ဒကး  ဟွံသေၚ်ကဵုဓရ်ဂှ် မၞုံကွေတ်ရဴဝွံမ္ဂး ဓရ်ရ၊ ဂြောပ်ဗ္ဒန်လဝ် တၚ်ဒုၚ်ကေတ်ဇကုတုဲ ဂြောပ်ဗ္ဒန်လဝ် ပွမသ္ဍိုက်မၠိုက်တုပ်စိုတ်ဇကုတုဲ ဂြောပ်ဗ္ဒန်လဝ် ပွမဒးဂၞပ်ကြိုက်စိုတ်ဇကုတုဲ ဂြောပ်ဗ္ဒန်လဝ်တၚ်ရန်တၟအ်ဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ်ဇြေဟ်လိက်မာဲရ။
ယွံဥပါလိ ခမဳမပါ်ဒကးသၚ်ဝွံလေဝ် ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ရ ရဴဝွံ (သ္ဂးရ)။
ယွံဥပါလိ မွဲဂကူပၠန်တုန် ခမဳဂှ် ဟွံသေၚ်ကဵုဓရ်ဂှ် “ဓရ်ရ” ရဴဝွံ ထ္ၜးရ၊ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးဟွံသေၚ်ကဵုဓရ်ဂှ် မၞုံသၠေဟ်ပၟာရ၊ ဂြောပ်ဗ္ဒန်လဝ် တၚ်ဒၚ်ကေတ်ဇကုတုဲ ဂြောပ်ဗ္ဒန်လဝ် ပွမသ္ဍိုက်မၠိုက်တုပ်စိုတ်ဇကုတုဲ ဂြောပ်ဗ္ဒန်လဝ် ပွမဒးဂၞပ်ကြိုက်စိုတ်ဇကုတုဲ ဂြောပ်ဗ္ဒန်လဝ်တၚ်ရန်တၟအ်ဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ် ဇြေဟ်လိက်မာဲရ။
ယွံဥပါလိ ခမဳမပါ်ဒကးသၚ်ဝွံလေဝ် ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ရ ရဴဝွံ (သ္ဂးရ)။
ယွံဥပါလိ မွဲဂကူပၠန်တုန် ခမဳဂှ် ဟွံသေၚ်ကဵုဓရ်ဂှ် “ဓရ်ရ” ရဴဝွံ ထ္ၜးရ၊ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးဓရ်ဂှ် မၞုံကွေတ်ရဴဝွံမ္ဂး ဟွံသေၚ်ကဵုဓရ်ရ ။ ပ ။ (ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးဓရ်ဂှ် မၞုံကွေတ်ရဴဝွံမ္ဂးဓရ်ရ)။ ပ္ဍဲအရာမထ္ၜး  ဂှ်   ပ္ဍဲကွေတ်ပါ်ဒကးဓရ်ဂှ် မၞုံကဵုသၠေဟ်ပၟာရ။ ပ္ဍဲအရာ မထ္ၜးဂှ် ပ္ဍဲကွေတ်ပါ်ဒကးမၞုံကဵုသၠေဟ်ပၟာဂှ် မၞုံကွေတ်ရဴဝွံမ္ဂးဓရ်ရ။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးမၞုံကဵုသၠေဟ်ပၟာဂှ် မၞုံကဵုသၠေဟ်ပၟာရ။ ဂြောပ်ဗ္ဒန်လဝ် တၚ်ဒုၚ်ကေတ်ဇကုတုဲ ဂြောပ်ဗ္ဒန်လဝ်ပွမသ္ဍိုက်မၠိုက်တုပ်စိုတ်ဇကုတုဲ ဂြောပ်ဗ္ဒန်လဝ် ပွမဒးဂၞပ်ကြိုက်စိုတ်ဇကုတုဲ ဂြောပ်ဗ္ဒန်လဝ် တၚ်ရန်တၟအ်ဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ် ဇြေဟ်လိက်မာဲရ။
ယွံဥပါလိ ခမဳမပါ်ဒကးသၚ်ဝွံလေဝ် ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ရ ရဴဝွံ (သ္ဂးရ)။
ယွံဥပါလိ မွဲဂကူပၠန်တုန် ခမဳဂှ် ဓရ်ဂှ် “ဟွံသေၚ်ကဵုဓရ်ရ” ရဴဝွံ ထ္ၜးရ ။ ပ ။ ဟွံသေၚ်ကဵု ဝိနယ်ဂှ် “ဝိနယ်ရ” ရဴဝွံ ထ္ၜးရ၊ ဝိနယ်ဂှ် “ဟွံသေၚ်ကဵုဝိနယ်ရ” ရဴဝွံ ထ္ၜးရ၊ ကျာ်တြဲမဟဂပ်ဝ်တွံ မဟဂပ်ဝ်ဟီုဂှ် “ကျာ်တြဲ ဂပ်ဝ်တွံ ဂပ်ဝ်ဟီုရ” ရဴဝွံ ထ္ၜးရ၊ ကျာ်တြဲ မဂပ်ဝ်တွံ မဂပ်ဝ်ဟီုဂှ် “ကျာ်တြဲမဟဂပ်ဝ်တွံ မဟဂပ်ဝ်ဟီုရ” ရဴဝွံ ထ္ၜးရ၊ အလေံဒ္ဂေတ်လ္ၚတ်ကျာ်တြဲဟွံသေၚ်ဂှ် “အလေံ   ဒ္ဂေတ်လ္ၚတ်ကျာ်တြဲရ” ရဴဝွံ ထ္ၜးရ၊ အလေံဒ္ဂေတ်လ္ၚတ်ကျာ်တြဲဂှ် “အလေံဒ္ဂေတ်လ္ၚတ်ကျာ်တြဲဟွံသေၚ်ရ” ရဴဝွံ ထ္ၜးရ။
ကျာ်တြဲမဟဂပ်ဝ်ပညပ်ဂှ် “ကျာ်တြဲဂပ်ဝ်ပညပ်ရ” ရဴဝွံ ထ္ၜးရ၊ ကျာ်တြဲ မဂပ်ဝ်ပညပ်ဂှ် “ကျာ်တြဲ မဟဂပ်ဝ်ပညပ်ရ” ရဴဝွံ ထ္ၜးရ၊ ဟွံသေၚ်ကဵု အာပတ်ဂှ် “အာပတ်ရ” ရဴဝွံ ထ္ၜးရ၊ အာပတ်ဂှ် “ဟွံသေၚ်ကဵုအာပတ်ရ” ရဴဝွံ ထ္ၜးရ၊ အာပတ်မသာဂှ် “အာပတ်ဇြိုၚ်ရ” ရဴဝွံ ထ္ၜးရ၊ အာပတ်မဇြိုၚ်ဂှ် “အာပတ်သာရ” ရဴဝွံ ထ္ၜးရ၊ အာပတ်မၞုံကဵုသှေ်သၟေဟ်ဂှ် “အာပတ်ဟွံမွဲကဵုသှေ်သၟေဟ်ရ” ရဴဝွံ ထ္ၜးရ၊ အာပတ်ဟွံမွဲကဵုသှေ်သၟေဟ်ဂှ် “အာပတ်မၞုံကဵုသှေ်သၟေဟ်ရ” ရဴဝွံ ထ္ၜးရ၊ အာပတ်ရုန်မဵု ‘ကြံၚ်မ္ၚိုဟ်’ ဂှ် “အာပတ်ဟွံရုန်မဵု ‘ဟွံကြံၚ်မ္ၚိုဟ်’ ဂှ်ရ” ရဴဝွံ ထ္ၜးရ၊ အာပတ်ရုန်မဵု ‘ကြံၚ်မ္ၚိုဟ်’ ဂှ် “အာပတ်ဟွံရုန်မဵု ‘ဟွံကြံၚ်မ္ၚိုဟ်’ ရ” ရဴဝွံ ထ္ၜးရ။
ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး ဟွံသေၚ်ကဵုဓရ်ဂှ် မၞုံကွေတ်ရဴဝွံမ္ဂး ဟွံသေၚ်ကဵုဓရ်ရ ။ ပ ။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး ဟွံသေၚ်ကဵုဓရ်ဂှ် မၞုံကွေတ်ရဴဝွံမ္ဂးဓရ်ရ။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး ဟွံသေၚ်ကဵုဓရ်ဂှ် မၞုံကဵုသၠေဟ်ပၟာရ။
ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး ဓရ်ဂှ် မၞုံကွေတ်ရဴဝွံမ္ဂး ဟွံသေၚ်ကဵုဓရ်ရ။ (ပ္ဍဲအရာမထ္ၜး ပ္ဍဲကွေတ်ပါ်ဒကးဓရ်ဂှ် မၞုံကွေတ်ရဴဝွံမ္ဂးဓရ်ရ)။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး ဓရ်ဂှ် မၞုံကဵုသၠေဟ်ပၟာရ။
ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးမၞုံကဵုသၠေဟ်ပၟာဂှ် မၞုံကွေတ်ရဴဝွံမ္ဂး ဟွံသေၚ်ကဵုဓရ်ရ။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး မၞုံကဵုသၠေဟ်ပၟာဂှ် မၞုံကွေတ်ရဴဝွံမ္ဂးဓရ်ရ။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး မၞုံကဵုသၠေဟ်ပၟာဂှ် မၞုံကဵုသၠေဟ်ပၟာရ။
ဂြောပ်ဗ္ဒန်လဝ် တၚ်ဒုၚ်ကေတ်ဇကုတုဲ ဂြောပ်ဗ္ဒန်လဝ် ပွမသ္ဍိုက်မၠိုက်တုပ်စိုတ်ဇကုတုဲ ဂြောပ်ဗ္ဒန်လဝ် ပွမဒးဂၞပ် ကြိုက်စိုတ်ဇကုတုဲ ဂြောပ်ဗ္ဒန်လဝ်တၚ်ရန်တၟအ်ဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ် ဇြေဟ်လိက်မာဲရ။
ယွံဥပါလိ ခမဳမပါ်ဒကးသၚ်ဝွံလေဝ် ဒှ်ညးကြက်ကတဵုဒှ် ပ္ဍဲအပါယ် ညးကြက်ကတဵုဒှ် ပ္ဍဲနရက် ညးကြက်တန်တဴ လုကဴအာယုကပ် ညးဇအုဲဇဗဝဳဗလးဟွံမာန်ရ ရဴဝွံ (သ္ဂးရ)။
ယွံတဳလမၞုံပိုဉ် မုရဴခမဳမပါ်ဒကးသၚ်မွဲ ဒှ်ညးဟွံဒးကတဵုဒှ် ပ္ဍဲအပါယ် ညးဟွံဒးကတဵုဒှ် ပ္ဍဲနရက် ညးဟွံဒးတန်တဴ လုကဴအာယုကပ် ညးဇအုဲဇဗဝဳဗလးမာန်ရော? ရဴဝွံ (ဂရၚ်ပတီရ)။
ယွံဥပါလိ ပ္ဍဲသာသနာဝွံ ခမဳဂှ် ဟွံသေၚ်ကဵုဓရ်ဂှ် “ဓရ်ရ” ရဴဝွံ ထ္ၜးရ၊ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကးဓရ်ဂှ် မၞုံကွေတ်ရဴဝွံမ္ဂး ဓရ်ရ၊ ဟွံဂြောပ်ဗ္ဒန်လဝ် တၚ်ဒုၚ်ကေတ်ဇကုတုဲ ဟွံဂြောပ်ဗ္ဒန်လဝ် ပွမသ္ဍိုက်မၠိုက်တုပ်စိုတ်ဇကုတုဲ ဟွံဂြောပ်ဗ္ဒန်လဝ် ပွမဒးဂၞပ်ကြိုက်စိုတ်ဇကုတုဲ ဟွံဂြောပ်ဗ္ဒန်လဝ်တန်ရန်တၟအ်ဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ် ဇြေဟ်လိက်မာဲရ။
ယွံကပါလိ ခမဳမပါ်ဒကးသၚ်ဝွံ ဒှ်ညးဟွံဒးကတဵုဒှ် ပ္ဍဲအပါယ် ညးဟွံဒးကတဵုဒှ် ပ္ဍဲနရက် ညးဟွံဒးတန်တဴ လုကဴအာယုကပ် ညးဇအုဲဇဗဝဳဗလးမာန်ရ ရဴဝွံ (သ္ဂးရ)။
ယွံဥပါလိ မွဲဂကူပၠန်တုန် ခမဳဂှ် ဓရ်ဂှ် “ဟွံသေၚ်ကဵုဓရ်ရ” ရဴဝွံ ထ္ၜးရ ။ ပ ။ အာပတ်ရုန်မဵု ‘ကြံၚ်မ္ၚိုဟ်’ ဂှ် “အာပတ်ဟွံရုန်မဵု ‘ဟွံကြံၚ်မ္ၚိုဟ်’ ရ” ရဴဝွံ ထ္ၜးရ။ ပ္ဍဲအရာမထ္ၜးဂှ် ပ္ဍဲကွေတ်ပါ်ဒကး ဓရ်ဂှ် မၞုံကွေတ်ရဴဝွံမ္ဂး ဓရ်ရ၊ ဟွံဂြောပ်ဗ္ဒန်လဝ် တၚ်ဒုၚ်ကေတ်ဇကုတုဲ ဟွံဂြောပ်ဗ္ဒန်လဝ် ပွမသ္ဍိုက်မၠိုက်တုပ်စိုတ်ဇကုတုဲ ဟွံဂြောပ်ဗ္ဒန်လဝ် ပွမဒးဂၞပ်ကြိုက်စိုတ်ဇကုတုဲ ဟွံဂြောပ်ဗ္ဒန်လဝ်တန်ရန်တၟအ်ဇကုတုဲ “ဣဝွံတုန် ဓမ္မရ၊ ဣဝွံတုန် ဝိနယရ၊ ဣဝွံတုန် ဒၠောံဗတောန်ကျာ်ရ၊ ဩဝ်ဂိုၚ်ကေတ် ဒၠောံဗတောန်ဝွံအိုတ်ညိ၊ ဩဝ်သ္ဍိုက်မၠိုက် ဒၠောံဗတောန်ဝွံအိုတ်ညိ” ရဴဝွံ ဟီုလၟိၚ်တုဲ ကဵုဂိုၚ်ကေတ် ဇြေဟ်လိက်မာဲရ။
ယွံဥပါလိ ခမဳမပါ်ဒကးသၚ်ဝွံ ဒှ်ညးဟွံဒကတဵုဒှ် ပ္ဍဲအပါယ် ညးဟွံဒးကတဵုဒှ် ပ္ဍဲနရက် ညးဟွံဒးတန်တဴ လုကဴအာယုကပ် ညးဇအုဲဇဗဝဳဗလးမာန်ရ ရဴဝွံ (သ္ဂးရ)။
✵✵✵ခဏ်တတိယတုဲရ။✵✵✵

====❖ သံဃဘေဒကက္ခန္ဓကဂှ် ဗွဲခမ္ဍန်====
ပ္ဍဲနိဂီုအနုပိယ ကောန်သၟိၚ်သကျဝၚ် ညးပြာကဋ်ဂမၠိုၚ် ကောန်သၟိၚ်အနုရုဒ္ဓ မဍိုန်ဍောတ် ၜတ်တကတ် ပွမဟွံမွဲပၟိက် ပွမထဲတိ ပွမတဵုပဠုမ်မ (ဂြာတ်မ) ပွမသပၠုပ်ဍာ် ပွမဂစှေ်ချောဲဗဝ်တမ် ပွမရတ် ပွမရၚ်တၠုၚ်ပတိတ် နူတိဗ္ၚ။
ပွမဗွဝ်ဖအုံ ပွမပၠိုန် ပွမရၚ်တၠုၚ်ၜံက်ဂရိုက်ပတိတ်ဆံက်၊ ပွမရေၚ်တၠုၚ်ပတိတ် တဝ်သြောံသၟတ်ဂမၠိုၚ် ‘သ္ပအ်သြောံဂမၠိုၚ်’ ပွမသရဳ ပွမရၚ်တၠုၚ်သပၠုပ်ဟၚ်စာတ် ပ္ဍဲသၞာံဂတတေံလေဝ် ပွမဒးကၠောန်သ္ပရဴဝွံ ကမၠောန်ကေၚ်ကာ ဟွံအိုတ်အာ မအံက်ဂမၠိုၚ် အပါဇၞော်ဂမၠိုၚ်။
ကောန်သၟိၚ်ဘဒ္ဒိယ ကောန်သၟိၚ်အနုရုဒ္ဓ ကောန်သၟိၚ်အာနန္ဒ ကောန်သၟိၚ်ဘဂု ကောန်သၟိၚ်ကိမိလ မာန်မာနကောန်သၟိၚ်သကျဝၚ်ဂမၠိုၚ် ဍုၚ်ကောသမ္ဗဳ ဟုတ်ယုတ်နူၛာန်အဘိဉာဏ်  ဗြီုကကုဓ။
ပွမသ္ပပကာသနဳယကမ် မအံက်သၟိၚ်ဗမ္ဗိသာရ တြုံသၟာတ္ၚ စိၚ်နာဠာဂိရိ တိကဘောဇိုန် ဝတ္ထုမသုန်သာ် ပွမဇြိုၚ် ပွမပါ်ဒကးသၚ် အာပတ်ထုလ္လစ္စယ်။
ဓရ်အသပ္ပရိုဟ်ပိဂကူ ဓရ်အသပ္ပရိုဟ်ဒ္စါံဂကူ မွဲလှေ်ပၠန် ဓရ်အသပ္ပုရိုဟ်ပိဂကူ စရိတ်သၚ် သၚ်ပါ်ဒကး ဒှ်ဟာ။
ဣဝွံတုန် သံဃဘေဒကက္ခန္ဓက ဗွဲခမ္ဍန်တုဲရ။
☀︎☀︎☀︎သံဃဘေဒကက္ခန္ဓကတုဲရ။☀︎☀︎☀︎
 

==၈။ ဝတ္တက္ခန္ဓက==
===၈.၁။ စၞောန်ထ္ၜးကဵုအာဂန္တုကဝတ်===
၃၅၆။	ပ္ဍဲအခိၚ်တဳလမၞုံပိုဉ်ကျာ်တြဲ မပတၠပိုဉ်တြဴပြကာ သ္ပဒတဴဴတန်ဒၟံၚ် ပ္ဍဲဘာဇေတဝန် မဒှ်အာရှာမ် အနာထပိဏ္ဍိကသေဌဳ ဇရေၚ်ဍုၚ်သာရဝှ်ဂှ် ခမဳအာဂန္တုကဂမၠိုၚ် သီုမလိုန်ဍိုက်လဝ်ဒၞပ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ သီုမဓလဝ်လဝ်က္ဍိုၚ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ သီုမဓလီုလဝ်က္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ သီုမစွံလဝ်သ္ၚာပ္ဍဲက္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ နကဵုဍာ်သုၚ်လေဝ် ကြာတ်ဇိုၚ်အိုတ်ရ၊ ခမဳ ပဒတဴ ဘာမဇၞော်ဂမၠိုၚ်လေဝ် ဟွံလ္ၚောဝ်အိုတ်ရ၊ ဘာသၞာသတိက်သၞာဒၟံၚ်လေဝ် ဟွံသၟာန်အိုတ်ရ။
ခမဳအာဂန္တုကမွဲဇကု ပံက်သၞောဝ်တြၚ် အပ္ဍဲဘာမဟွံပဒတဴတုဲ ဓရိုဟ်သၠတြၚ်တုဲမ္ဂး လုပ်အာ ဗွဲမပြဟ်ရ၊ နူလတူဇဵုတြၚ်လတူ ဇြုံဒတုံစှေ် ပ္ဍဲပၞးခမဳဂှ်ရ၊ ခမဳဂှ် ဖေက်လကိုတ်တုဲ က္ညာၚ်ကရေဲရ၊ ခမဳဂမၠိုၚ် ဂြိပ်ကၠုၚ်တုဲ “ ယွံကောန်တၠ တၠအဲ မုဟိုတ် က္ညာၚ်ကရေဲရော” ရဴဝွံ သၟာန်ခမဳဂှ်အိုတ်ရ။ ပ္ဍဲအခိၚ်ဂှ် ခမဳဂှ် ဟီုလဴဗ္စ ဟိုတ်ဂှ် ကုခမဳဂမၠိုၚ်ရ။ ခမဳပၟိက်အောန်ဂမၠိုၚ်ဂှ်—
“မုဟိုတ် ခမဳအာဂန္တုကဂမၠိုၚ် သီုမလိုန်ဍိုက်လဝ်ဒၞပ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ သီုမဓလဝ်လဝ်က္ဍိုၚ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ သီုမဓလီုလဝ်က္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ သီုမစွံလဝ်သ္ၚာ ပ္ဍဲက္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ နကဵုဍာ်သုၚ်လေဝ် ကြာတ်ဇိုၚ်အိုတ်ရော?၊ ခမဳပဒတဴဘာ မဇၞော်ဂမၠိုၚ်လေဝ် ဟွံလ္ၚောဝ်အိုတ်ရော?၊ ဘာသၞာသတိက်သၞာဒၟံၚ်လေဝ် ဟွံသၟာန်အိုတ်ရော?” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
“ယွံခမဳတအ် ခမဳအာဂန္တုကဂမၠိုၚ် သီုမလိုန်ဍိုက်လဝ်ဒၞပ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ သီုမဓလဝ်လဝ်က္ဍိုၚ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ သီုမဓလီုလဝ်က္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ သီုမစွံလဝ်သ္ၚာပ္ဍဲက္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရ၊ နကဵုဍာ်သုၚ်လေဝ် ကြာတ်ဇိုၚ်အိုတ်ရ၊ ခမဳ ပဒတဴ ဘာမဇၞော်ဂမၠိုၚ်လေဝ် ဟွံလ္ၚောဝ်အိုတ်ရ၊ ဘာသၞာသတိက်သၞာဒၟံၚ်လေဝ် ဟွံသၟာန်အိုတ်ရဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။
တဳလမၞုံပိုဉ်ကျာ်တြဲ မပတၠပိုဉ်တြဴပြကာ ဟီုဂရိုဟ်ရ။
ယွံခမဳတအ် ခမဳအာဂန္တုကဂမၠိုၚ် မုဟိုတ် သီုမလိုန်ဍိုက်လဝ်ဒၞပ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ သီုမဓလဝ်လဝ်က္ဍိုၚ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ သီုမဓလီုလဝ်က္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ သီုမစွံလဝ်သ္ၚာ ပ္ဍဲက္ဍိုပ်လေဝ် လုပ်ကၠုၚ်အပ္ဍဲအာရှာမ်အိုတ်ရော?၊ နကဵုဍာ်သုၚ်လေဝ် ကြာတ်ဇိုၚ်အိုတ်ရော?၊ ခမဳပဒတဴဘာ မဇၞော်ဂမၠိုၚ်လေဝ် ဟွံလ္ၚောဝ်အိုတ်ရော?၊ ဘာသၞာသတိက်သၞာဒၟံၚ်လေဝ် ဟွံသၟာန်အိုတ်ရော?။
ယွံခမဳတအ် (ပွခမဳအာဂန္တုကဂမၠိုၚ် သ္ပဒးဝွံ) ကုညးဟွံလျုၚ်ဇြုၚ်သ္ဍိုက်ဂမၠိုၚ်ဏီ တၞဟ်နပွမကဵုလျုၚ်ဇြုၚ်သ္ဍိုက်ကီု ။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ—
၃၅၇။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်ခမဳအာဂန္တုကဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳအာဂန္တုကဂမၠိုၚ် ဒးဒ္ဂေတ်ရ။
ယွံခမဳတအ် ခမဳအာဂန္တုကဂှ် “ပ္ဍဲလၟုဟ် ကြက်လုပ်အာရှာမ်ရ” ရဴဝွံ သၠောတ်(ပတိတ်)ဒၞပ်တုဲ ဖျဝ်ဂရိုက်တုဲမ္ဂး ဂိုၚ်ကေတ်တုဲကီု ခ္ဍောပ်ကၠေံက္ဍိုၚ်တုဲကီု ပံက်ကၠေံက္ဍိုပ်တုဲကီု သ္ၚာပ္ဍဲက္ဍိုပ် စွံပ္ဍဲလတူပၞးတုဲ ဟွံပြဟ်ဟွံလဇုဲ ဒးလုပ်အာ အပ္ဍဲအာရှာမ် ဗွဲမဒးရးရ။
ခမဳ မလုပ်အပ္ဍဲအာရှာမ်ဂှ် “ခမဳ ပဒတဴဘာဂမၠိုၚ် မုရဴပ္ဍဲဌာန်မွဲ ပဒတဴဒၟံၚ်အိုတ်ရော?” ရဴဝွံ ဒးစၟတ်သမ္တီ ဗွဲမဒးရးရ၊ ပ္ဍဲဇြပ်ကောံဓရီုကဵုဒှ် ပ္ဍဲကၞာထးကဵုဒှ် ပ္ဍဲသၟဝ်တမ်ဆုကဵုဒှ် ခမဳ ပဒတဴဘာဂမၠိုၚ် ပဒတဴဒၟံၚ်အိုတ်မ္ဂး၊ အာဌာန်ဂှ်တုဲ ဒးဖျေံစွံဗဗေၚ် ပ္ဍဲဌာန်မဗဗွဲရ၊ ဒးစွံသ္ၚာ ပ္ဍဲဌာန်မဗဗွဲရ၊ ဂိုၚ်ကေတ် သၞာဂဇအ်မဗဗွဲတုဲ ဒးဂဇအ်ရ၊ “မုမွဲ ဒှ်ဍာ်သုၚ်ရော?၊ မုမွဲ ဒှ်ဍာ်ရပ်စပ်ရော?” ရဴဝွံ ဒးသၟာန် ဍာ်သုၚ် ဍာ်ရပ်စပ်ရ၊ နွံပၟိက်ကဵုဍာ်သုၚ်မ္ဂး ဂိုၚ်ကေတ်ဍာ်သုၚ်တုဲ ဒးသုၚ်ရ၊ နွံပၟိက်ကဵုဍာ်ရပ်စပ်မ္ဂး ဂိုၚ်ကေတ် ဒးကြာတ်ဇိုၚ်ရ။
ခမဳ မကြာတ်ဇိုၚ်ဂှ် နကဵုတဲမွဲလပါ်ဂှ် ဒးစဝ်ဍာ်ရ၊ နကဵုတဲမွဲလပါ်ဂှ် ဒးကြာတ်ဇိုၚ်ရ၊ နကဵုတဲဂှ်ဟေၚ် ဟဂပ်ဝ်စဝ်ဍာ်ရ၊ နကဵုတဲဂှ်ဟေၚ် ဟဂပ်ဝ်ကြာတ်ဇိုၚ်ရ။
သၟာန်ယာတ်တမြံၚ်ဇိုတ်ဒၞပ်တုဲ ဒးဇိုတ်ဒၞပ်ဂမၠိုၚ်ရ၊ ခမဳ မဇိုတ်ဒၞပ်ဂမၠိုၚ်ဂှ် ဗွဲကိုပ်ကၠာ ဒးဇိုတ် နကဵုယာတ်တမြံၚ်မကှ်ရ၊ ကြဴနူဂှ်မှ ဒးဇိုတ်နကဵုယာတ်မဍေက်ရ၊ လပိုက်ကြာတ်ကြဴယာတ်တမြံၚ်ဇိုတ်ဒၞပ်တုဲ ဒးပၠးလဝ် ပ္ဍဲဌာန်မဗဗွဲရ။
ခမဳ ပဒတဴဘာဂှ် ဒှ်ခမဳဇၞော်မ္ဂး ဒးလ္ၚောဝ်ရ၊ ဒှ်ခမဳသၟတ်မ္ဂး ဒးဒုၚ်လ္ၚောဝ်ရ၊ “သွက်အဲဍိက် မုရဴ ဘာသၞာသတိက် သၞာဒၟံၚ်မွဲ အာစိုပ်ရော?” ရဴဝွံ ဒးသၟာန် ဘာသၞာသတိက် သၞာဒၟံၚ်ရ၊ ကေၚ်ပဒတဴကီု ဟွံကေၚ်ပဒတဴကီု ဒးသၟာန်ရ၊ ဒးသၟာန် ကွာန်ဂ္ၚေၚ်ပိဏ္ဍပါတ်ရ၊ ဒးသၟာန်ကွာန်ဟွံသေၚ်ကဵုဂ္ၚေၚ်ပိဏ္ဍပါတ်ရ၊ ဒးသၟာန် ဒကာဂမၠိုၚ် မဂပ်ဝ်သၟိတ်ဂးသေက္ခရ၊ ဒးသၟာန်ဌာန်သၠးတရဴဇၞော်ရ၊ ဒးသၟာန် ဌာန်သၠးတရဴသၟတ်ရ၊ ဒးသၟာန် ဍာ်သုၚ်ရ၊ ဒးသၟာန် ဍာ်ရပ်စပ်ရ၊ ဒးသၟာန် လေံဒစုန်ရ၊ “မုရဴပ္ဍဲအခိၚ်မွဲ ဒးလုပ်ရ၊ မုရဴပ္ဍဲအခိၚ်မွဲ ဒးတိတ်ရော?” ရဴဝွံ ဒးသၟာန်ကတိကဝတ်သၚ်ရ။
ဒှ်ဘာဟွံကေၚ်ပဒတဴမ္ဂး ခ္ဍံက်သၠတြၚ်တုဲ လၟတ်မၚ်မွဲမုဟုတ်တုဲမ္ဂး ပလှ်ကယျာသၞောဝ်တြၚ်တုဲ ဓရိုဟ်သၠတြၚ်တုဲ ဒတူဒၟံၚ်ပ္ဍဲလပါ်မ္ၚးတုဲ ဒးသ္ၚေဝ်ရံၚ်ရ။ ဘာ သၟိက်ဟန်ဗန်နွံမ္ဂးကီု ပတိုန်စွံဇံၚ် ပ္ဍဲလတူဇံၚ်ကီု ပတိုန်စွံဂတဵု လတူဂတဵုကီု ဘာ သၟိက်ဟန်ဗန်ဂအုံနှဴရဴဒၟံၚ်ကီု သၟဟ်အစောံမ္ဂး ဒးကွဟ်ၚးတးရ။
ခမဳ မသောၚ်ဖ္ဍောၚ်ၚးတးဘာဂှ် ဗွဲကိုပ်ကၠာ ရၚ်တၠုၚ်ပတိတ် သၞာလးတိတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂၞဳဒုၚ်ဂိုၚ်ဇံၚ်ဂမၠိုၚ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဖုန်ဂၞဳတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် သၞာနိသဳဒိုန် သၞာလးတိက်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဇံၚ်ခါတ်ဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဂတဵုဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ထၟာဲဂစှ် (ထၟာဲတဲ) တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂတဵုဒလာဲတုဲ သ္ဒးစွံလဝ် ပ္ဍဲဒၞာဲမဗဗွဲရ၊ သၞာလးတိဂှ် သမ္တီလဝ် ဒၞာဲလးလၟိုန်တုဲ ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ပ္ဍဲဘာ ယဝ်သ္ၚိစၟဇာဖိုၚ်နွံမ္ဂး၊ သ္ဒးပါဲကၠေံ နူသၠဖ္ဍာန် ဗွဲကိုပ်ကၠာရ၊ သ္ဒးဇိုတ်ပေါတ်ဗတၚ်ကျာ ကေုာံ သကဲခဒမ်ဂမၠိုၚ်ရ။
ဗ္ဒၚ်မသ္ပလဝ်ကလိတ်ကလောတ် နကဵုခၞိက်တိကမၠေတ်ကေတ် (နကဵုဆီတၟံ) ပတိုဟ်တိုန်မ္ဂး၊ ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ တိမသ္ပလဝ်ကလိတ်ကလောတ် နကဵုသာ်လမ္စံက်ဂှ် ပတိုဟ်တိုန်မ္ဂး၊ ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ ဒှ်တိမဟဂွံသ္ပလဝ်ကလိတ်ကလောတ်မ္ဂး လၟုဟ်ဖရုဲဍာ်တုဲ”လ္ပကဵုမၠိုက်တိုန်ဘာညိ” ရဴဝွံ (စွံစိုတ်တုဲ) သ္ဒးကွဟ်ကၟဟ်ရ၊ ပကောံဖအုံလဝ် အိက်ကၟဟ်တုဲ သ္ဒးထောံထောံ ပ္ဍဲဌာန်မဗဗွဲရ။
စဲတ္ၚဲသအးဇ္ၚး သၞာလးတိတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ဇိုၚ်ဇံၚ်ဂမၠိုၚ်တုဲမ္ဂး သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဇံၚ်ခါတ်တုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဂတဵုတုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဖုန်ဂၞဳတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး သၞာနိသဳဒိုန် သၞာလးတိက်တုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ထၟာဲဂစှ်တုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ၊ စဲတ္ၚဲဇိုတ်ပေါတ်ဂတဵုဒလာဲတုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ။
သ္ဒးစွံဗဗေၚ်သ္ၚာရ။ ခမဳ မိက်ဂွံစွံဗဗေၚ်ဂှ် နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ ခမဳ မိက်ဂွံစွံသ္ၚာဂှ် နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။ နူဒိုဟ်ဗၟံက် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ဗၟံက်ဂမၠိုၚ်ရ၊ နူဒိုဟ်ပလိုတ် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ပလိုတ်ဂမၠိုၚ်ရ၊ နူဒိုဟ်သၟဝ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၟဝ်ကျာဂမၠိုၚ်ရ၊ နူဒိုဟ်သၠုၚ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၠုၚ်ကျာဂမၠိုၚ်ရ၊ ဒှ်အခိၚ်ဂမ္တဴမ္ဂး ပ္ဍဲအခိၚ်တ္ၚဲ သ္ဒးကၟာတ်ဒဝ်လဝ် ဗတၚ်ကျာဂမၠိုၚ်ရ၊ ပ္ဍဲအခိၚ်ဗတမ် သ္ဒးပံက်လဝ်ရ။
ပြဝိုဏ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ပြဝိုဏ်ရ။ မုက်ထော်တြၚ်ခဒမ်ဟုမ်ဍာ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် မုက်ထော်တြၚ်ခဒမ်ဟုမ်ဍာ်ရ။
ဇြပ်ကောံဓရီု သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ဇြပ်ကောံဓရီုရ။ ရုၚ်ပၟတ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ရုၚ်ပၟတ်ရ။ သ္ၚိဝစ်(သ္ၚိဍာ်) သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် သ္ၚိဝစ်ရ။ ဍာ်သုၚ်ဟွံမွဲမ္ဂး၊ သ္ဒးစွံပတန် ဍာ်သုၚ်ရ။ ဍာ်ရပ်စပ်ဟွံမွဲမ္ဂး၊ သ္ဒးစွံပတန် ဍာ်ရပ်စပ်ရ။ ပ္ဍဲနုၚ်ဍာ်ကြာတ်(နုၚ်သအးသ္ၚိဍာ်) ဍာ်ဟွံမွဲမ္ဂး၊ သ္ဒးဗပေၚ်စုတ်ဍာ်ရ။
ယွံခမဳတအ် ဣဝွံတုန် ဒ္ဂေတ်ဝတ်ခမဳအာဂန္တုကဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳအာဂန္တုကဂမၠိုၚ် ဒးဒ္ဂေတ်ရ ရဴဝွံ (သ္ဂးရ)။

===၈.၂။ စၞောန်ထ္ၜးကဵုအာဝါသိကဝတ်===
၃၅၈။	ပ္ဍဲအခိၚ်ဂှ် ခမဳအာဝါသိကဂမၠိုၚ် သီုမညာတ်ခမဳအာဂန္တုကဂမၠိုၚ်ဖိုဟ် ဟွံလးသၞာအိုတ်ရ၊ ဟွံစွံပတန် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ်ဂမၠိုၚ် ပ္ဍဲဇရေၚ်အိုတ်ရ၊ ဒစးဒုၚ်တၠုၚ်တရဴတုဲ ဟွံဟောဝ်ဒုၚ်ဂိုၚ်ကေတ် ဗဗေၚ်သ္ၚာအိုတ်ရ၊ ဟွံသၟာန် နဍာ်သုၚ်အိုတ်ရ၊ ခမဳအာဂန္တုက မဇၞော်ဂမၠိုၚ်လေဝ် ဟွံလ္ၚောဝ်အိုတ်ရ၊ ဟွံလးဘာသၞာသတိက်သၞာဒၟံၚ်အိုတ်ရ။
ခမဳပၟိက်အောန်ဂမၠိုၚ်ဂှ်—
“မုဟိုတ် ခမဳ အာဝါသိကဂမၠိုၚ် သီုမညာတ်ခမဳအာဂန္တုကဂမၠိုၚ်ဖိုဟ် ဟွံလးသၞာအိုတ်ရော?၊ ဟွံစွံပတန် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ်ဂမၠိုၚ် ပ္ဍဲဇရေၚ်အိုတ်ရော?၊ ဒးစးဒုၚ်တၠုၚ် တရဴတုဲ ဟွံဟောဝ်ဒုၚ်ဂိုၚ်ကေတ် ဗဗေၚ်သ္ၚာအိုတ်ရော?၊ ဟွံသၟာန် နဍာ်သုၚ်အိုတ်ရော?၊ ခမဳအာဂန္တုက မဇၞော်ဂမၠိုၚ်လေဝ် ဟွံလ္ၚောဝ်အိုတ်ရော?၊ ဟွံလးဘာသၞာသတိက် သၞာဒၟံၚ်အိုတ်ရော?” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
ယွံခမဳတအ် ဍာံပြဟာ။ ပ ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၅၉။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်ခမဳအာဝါသိကဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳအာဝါသိကဂမၠိုၚ် ဒးဒ္ဂေတ်ရ။
ယွံခမဳတအ် ခမဳအာဝါသိကဂမၠိုၚ် မညာတ်ခမဳအာဂန္တုကမဇၞော်မ္ဂး ဒးလးသၞာရ၊ ဒးစွံပတန်ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ်ဂမၠိုၚ် ပ္ဍဲဇရေၚ်ရ၊ ဒစးဒုၚ်တၠုၚ်တရဴတုဲ ဒးဟောဝ်ကေတ်ဗဗေၚ်သ္ၚာရ၊ ဒးသၟာန် နဍာ်သုၚ်ရ၊ ယဝ်သၟဟ်ရထမ္ဂး ဒးဇိုတ်ဒၞပ်ဂမၠိုၚ်ရ၊ ခမဳ မဇိုတ်ဒၞပ်ဂမၠိုၚ်ဂှ် ဗွဲကိုပ်ကၠာ ဒးဇိုတ်နကဵုယာတ်တမြံၚ်မကှ်ရ၊ ကြဴနူဂှ်မှ ဒးဇိုတ်နကဵုယာတ်မဍေက်ရ၊ လပိုက်ကြဴကြာတ် ယာတ်တမြံၚ်ဇိုတ်ဒၞပ်တုဲ ဒးပၠးလဝ် ပ္ဍဲဌာန်မဗဗွဲရ။
ဒးလ္ၚောဝ် ခမဳအာဂန္တုကမဇၞော်ရ၊ “ဘာဂှ် အာစိုပ် သွက်တဳလပိုဉ်ရ” ရဴဝွံ ဒးလးဘာသၞာသတိက် သၞာဒၟံၚ်ရ၊ ကေၚ်ပဒတဴကီု ဟွံကေၚ်ပဒတဴကီု ဒးဟီုထ္ၜးရ၊ ဒးဟီုထ္ၜး ကွာန်ဂ္ၚေၚ်ပိဏ္ဍပါတ်ရ၊ ဒးဟီုထ္ၜး ကွာန်ဟွံသေၚ်ကဵုဂ္ၚေၚ်ပိဏ္ဍပါတ်ရ၊ ဒးဟီုထ္ၜး ဒကာဂမၠိုၚ် မဂပ်ဝ်သၟိတ်ဂးသေက္ခရ၊ ဒးဟီုထ္ၜး ဌာန်သၠးတရဴဇၞော်ရ၊ ဒးဟီုထ္ၜး ဌာန်သၠးတရဴသၟတ်ရ၊ ဒးဟီုထ္ၜး ဍာ်သုၚ်ရ၊ ဒးဟီုထ္ၜး ဍာ်ရပ်စပ်ရ၊ ဒးဟီုထ္ၜး လေံဒစုန်ရ၊ “ပ္ဍဲအခိၚ်ဝွံ ဒးလုပ်ရ၊ ပ္ဍဲအခိၚ်ဝွံ ဒးတိတ်ရ” ရဴဝွံ ဒးဟီုထ္ၜး ကတိကဝတ်သၚ်ရ။
ယဝ်ဒှ်ခမဳသၟတ်မ္ဂး “ပ္ဍဲဒၞာဲဝွံ သြဝ်စွံဗဗေၚ်ညိ၊ ပ္ဍဲဒၞာဲဝွံ သြဝ်စွံသ္ၚာညိ၊ ဣဝွံတုန် သၞာရ၊ သြဝ်ဂဇအ်ညိ” သီုမဂဇအ်ဒၟံၚ် ဒးဟီုရ၊ ဒးဟီုထ္ၜး ဍာ်သုၚ်ရ၊ ဒးဟီုထ္ၜး ဍာ်ရပ်စပ်ရ၊ ဒ:ဟီုထ္ၜး ယာတ်တမြံၚ်ဇိုတ်ဒၞပ်ရ၊ ဒးကဵုခမဳအာဂန္တုကလ္ၚောဝ်ရ၊ “ဘာဂှ် အာစိုပ်သွက်တၠအဲရ” ရဴဝွံ ဒးဟီုထ္ၜး ဘာသၞာသတိက်သၞာဒၟံၚ်ရ၊ ကေၚ်ပဒတဴကီု ဟွံကေၚ်ပဒတဴကီု ဒးဟီုထ္ၜးရ၊ ဒးဟီုထ္ၜး ကွာန်ဂ္ၚေၚ်ပိဏ္ဍပါတ်ရ၊ ဒးဟီုထ္ၜး ကွာန်ဟွံသေၚ်ကဵုဂ္ၚေၚ်ပိဏ္ဍပါတ်ရ၊ ဒးဟီုထ္ၜး ဒကာဂမၠိုၚ် မဂပ်ဝ်သၟိတ်ဂးသေက္ခရ၊ ဒးဟီုထ္ၜး ဌာန်သၠးတရဴဇၞော်ရ၊ ဒးဟီုထ္ၜး ဌာန်သၠးတရဴသၟတ်ရ၊ ဒးဟီုထ္ၜး ဍာ်သုၚ်ရ၊ ဒးဟီုထ္ၜး ဍာ်ရပ်စပ်ရ၊ ဒးဟီုထ္ၜး လေံဒစုန်ရ၊ “ပ္ဍဲအခိၚ်ဝွံ ဒးလုပ်ရ၊ ပ္ဍဲအခိၚ်ဝွံ ဒးတိတ်ရ” ရဴဝွံ ဒးဟီုထ္ၜး ကတိကဝတ်သၚ်ရ။
ယွံခမဳတအ် ဣဝွံတုန် ဒ္ဂေတ်ဝတ်ခမဳအာဝါသိကဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳအာဝါသိကဂမၠိုၚ် ဒးဒ္ဂေတ်ရ ရဴဝွံ (သ္ဂးရ)။

===၈.၃။ ဒ္ဂေတ်ဝတ်ခမဳကွာ်တရဴ===
၃၆၀။	ပ္ဍဲအခိၚ်ဂှ် ခမဳကွာ်တရဴဂမၠိုၚ် သီုဟွံလပှ်သီဂိုၚ်ဒေပ် ကယျာဆုကီု ကယျာတိကီု ပံက်စွံလဝ် တြၚ်ဇၞော်ဗတၚ်ကျာဂမၠိုၚ် သီုဟွံဂရၚ်ပတီလဴဗ္စ ဘာသၞာသတိက်သၞာဒၟံၚ်ဂှ် စ္ဍးအာအိုတ်ရ၊ ကယျာဆု ကယျာတိဂမၠိုၚ် လီုလာ်အိုတ်ရ၊ ဘာသၞာသတိက်သၞာဒၟံၚ် ဟွံဂြောပ်ဗ္ဒန်ခိုၚ်ကၠိုက်ရ။
ခမဳပၟိက်အောန်ဂမၠိုၚ်ဂှ်—
“မုဟိုတ် ခမဳကွာ်တရဴဂမၠိုၚ် သီုဟွံလပှ်သီဂိုၚ်ဒေပ် ကယျာဆုကီု ကယျာတိကီု ပံက်စွံလဝ် တြၚ်ဇၞော်ဗတၚ်ကျာဂမၠိုၚ်တုဲ သီုဟွံဂရၚ်ပတီလဴဗ္စ ဘာသၞာသတိက်သၞာဒၟံၚ်ဂှ် စ္ဍးအာအိုတ်ရော?၊ ကယျာဆု ကယျာတိဂမၠိုၚ် လီုလာ်အိုတ်ရ၊ ဘာသၞာသတိက် သၞာဒၟံၚ် သီုဟွံဂြောပ်ဗ္ဒန်ခိုၚ်ကၠိုက်ရ” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။ ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။
၃၆၁။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်ကုခမဳကွာ်တရဴဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳကွာ်တရဴဂမၠိုၚ် ဒးဒ္ဂေတ်ရ။ ယွံခမဳတအ် ခမဳမကွာ်တရဴဂှ် လပှ်သီဂိုၚ်ဒေပ် ကယျာဆု ကယျာတိဂမၠိုၚ်တုဲ ကၟာတ်ဒဝ်ကၠေံ တြၚ်ဇၞော်ဗတၚ်ကျာဂမၠိုၚ်တုဲ ဂရၚ်ပတီလဴဗ္စ ဘာသၞာသတိက်သၞာဒၟံၚ်တုဲ ဒးစ္ဍးအာရ။
ခမဳဟွံမွဲမ္ဂး ဒးဂရၚ်ပတီလဴဗ္စ သာမဏဳရ၊ သာမဏဳဟွံမွဲမ္ဂး ဒးဂရၚ်ပတီလဴဗ္စ ပၟၚ်အာရှာမ်၇၊ ပၟၚ်အာရှာမ်ဟွံမွဲမ္ဂး ဒးဂရၚ်ပတီလဴဗ္စ ဥပးရ၊ ခမဳကဵုဒှ် သာမဏဳကဵုဒှ် ပၟၚ်အာရှာမ်ကဵုဒှ် ဥပးကဵုဒှ် (ညးမမိက်ကဵုမွဲမွဲ) ဟွံမွဲမ္ဂး လးဇံၚ် ပ္ဍဲလတူတၟံဂမၠိုၚ်ပန်ကလောံတုဲ ပတိုန်စွံဇံၚ်မွဲ ပ္ဍဲလတူဇံၚ်မွဲတုဲ ပတိုန်စွံဂတဵုမွဲ ပ္ဍဲလတူဂတဵုမွဲတုဲ သၞာသတိက်သၞာဒၟံၚ်ဂှ် ဖအုံစွံ ပ္ဍဲလတူဂှ်တုဲ လပှ်သီဂိုၚ်ဒေပ် ကယျာဆု ကယျာတိဂမၠိုၚ်တုဲ ကၟာတ်ဒဝ်ကၠေံ တြၚ်ဇၞော်ဗတၚ်ကျာတုဲ ဒးစ္ဍးအာရ။
ဘာဍေက်ဗြဲ(ဗြဲဓဇူ)မ္ဂး သၟဟ်ရထမ္ဂး ဒးကၟဳရ၊ “မုရဴသာ် ဂွံကၟဳဘာရော?” ရဴဝွံ ဓဗုဓ်ဓဝိၚ်လေဝ် ဒးကၠေံစိုတ်လွဳရ၊ နနယ်ဝွံ ကလိဂွံကၟဳဂှ်မ္ဂး ပွမကလိဂွံဝွံ ခိုဟ်သန်ရ၊ ယဝ်ဟွံကလိဂွံမ္ဂး ပ္ဍဲဌာန်ဟွံဍေက်ဍာ်ဗြဲ လးဇံၚ် ပ္ဍဲလတူတၟံဂမၠိုၚ်ပန်ကလောံတုဲ ပတိုန်စွံဇံၚ်မွဲ ပ္ဍဲလတူဇံၚ်မွဲတုဲ ပတိုန်စွံဂတဵုမွဲ ပ္ဍဲလတူဂတဵုမွဲတုဲ သၞာသတိက်သၞာဒၟံၚ်ဂှ် ဖအုံစွံ ပ္ဍဲလတူဂှ်တုဲ လပှ်သီဂိုၚ်ဒေပ် ကယျာဆု ကယျာတိဂမၠိုၚ်တုဲ ကၟာတ်ဒဝ်ကၠေံ တြၚ်ဇၞော်ဗတၚ်ကျာတုဲ ဒးစ္ဍးအာရ။
ဘာအလုံအိုဿီု ဍေက်ဗြဲ (ဗြဲဓဇူ) မ္ဂး သၟဟ်ရထမ္ဂး ဘာသၞာသတိက်သၞာဒၟံၚ်ဂှ် ဒးရၚ်တၠုၚ်ဏာ အပ္ဍဲကွာန်ရ၊ “မုရဴသာ်လဵု သၞာသတိက်သၞာဒၟံၚ်ဂှ် ဂွံရၚ်တၠုၚ်ဏာ အပ္ဍဲကွာန်ရော?” ရဴဝွံ ဂဗုဓ်ဓဝိၚ်လေဝ် ဒးကၠေံစိုတ်လွဳရ၊ နနယ်ဝွံ ကလိဂွံရၚ်တၠုၚ်ဏာ အပ္ဍဲကွာန်မ္ဂး ခိုဟ်သန်ရ၊ ယဝ်ဟွံကလိဂွံမ္ဂး ပ္ဍဲအမှဲအကး လးဇံၚ် ပ္ဍဲလတူတၟံဂမၠိုၚ်ပန်ကလောံတုဲ ပတိုန်စွံဇံၚ်မွဲ ပ္ဍဲလတူဇံၚ်မွဲတုဲ ပတိုန်စွံဂတဵုမွဲ ပ္ဍဲလတူဂတဵုမွဲတုဲ သၞာသတိက်သၞာဒၟံၚ်ဂှ် ဖအုံစွံ ပ္ဍဲလတူဂှ်တုဲ လပှ်သီဂိုၚ်ဒေပ် ကယျာဆု ကယျာတိဂမၠိုၚ်တုဲ “အဝယ်လစှေ်မပတမ်ၝောံဇံၚ်လေဝ် သှေ်သၟေဟ်တန်ဒှ်အိုတ်ရ” ရဴဝွံ (ပၠုပ်စိုတ်တုဲ) ဂြောပ်ဗ္ဒန်ကၠေံ နကဵုချောဲကီု နကဵုသၠဆုကီုတုဲ ဒးစ္ဍးအာရ။ ယွံခမဳတအ် ဣဝွံတုန် ဒ္ဂေတ်ဝတ်ခမဳကွာ်တရဴဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳကွာ်တရဴဂမၠိုၚ် ဒးဒ္ဂေတ်ရ ရဴဝွံ (သ္ဂးရ)။

===၈.၄။ စၞောန်ထ္ၜးကဵုဝတ်ဒးသ္ပအနုမောဒနာ===
၃၆၂။	ပ္ဍဲအခိၚ်ဂှ် ခမဳဂမၠိုၚ် ဟွံသ္ပအနုမောဒနာ ပ္ဍဲဇြပ်ကဵုပိုဉ်အိုတ်ရ။ မၞိဟ်ဂမၠိုၚ် “ခမဳဂမၠိုၚ် မဒှ်တၞောဝ်ကျာ် ကောန်သၟိၚ်သကျဝၚ် ဟွံသ္ပအနုမောဒနာ ပ္ဍဲဇြပ်ကဵုပိုဉ်အိုတ်ရော” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ခမဳဂမၠိုၚ် သ္ဂောံမိၚ်ကေတ်ဂလာန်မၞိဟ်ဂမၠိုၚ် မဟီုဂရိုဟ်ပျုတ်ဗ္ဒေက် ဟီုထ္ၜးဒုဟ်အိုတ်ဟေၚ်ရ။ ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ္ဍဲအခိၚ်ဂှ် ဟိုတ်နူဟိုတ်အရာဝွံ တဳလမၞုံပိုဉ်ကျာ်တြဲ တွံကဵုဂလာန်ဓရ်တုဲမ္ဂး “ယွံခမဳတအ် ကဵုအခေါၚ် တၞဟ်နသ္ပအနုမောဒနာ ပ္ဍဲဇြပ်ကဵုပိုဉ်ရ” ရဴဝွံ သ္ဂးကဵုခမဳဂမၠိုၚ်ရ။
ပ္ဍဲအခိၚ်ဂှ် “မုရဴခမဳမွဲ ထေက်ကဵုသ္ပအနုမောဒနာ ပ္ဍဲဇြပ်ကဵုပိုဉ်ရော?” ရဴဝွံ ကသပ်ဒှ် ကုခမဳဂမၠိုၚ်ရ၊ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ္ဍဲအခိၚ်ဂှ် ဟိုတ်နူဟိုတ်အရာဝွံ တဳလမၞုံပိုဉ်ကျာ်တြဲ တွံကဵုဂလာန်ဓရ်တုဲမ္ဂး “ယွံခမဳတအ် ကဵုအခေါၚ် မှာထေရ်ဇၞော် တၞဟ်နသ္ပအနုမောဒနာ ပ္ဍဲဇြပ်ကဵုပိုဉ်ရ” ရဴဝွံ သ္ဂးကဵုခမဳဂမၠိုၚ်ရ။
ပ္ဍဲအခိၚ်ဂှ် ဂကောံဗော်သွးမွဲ ကဵုဒါန်ပိဏ္ဍပါတ်သၚ်ရ၊ တဳလပိုဉ်သာရိပိုတ် ဒှ်သံဃထေရ်ရ၊ ခမဳဂမၠိုၚ် “တဳလမၞုံပိုဉ်ကျာ်တြဲ ကဵုအခေါၚ် ခမဳထေရ်ဇၞော် တၞဟ်နသ္ပအနုမောဒနာ ပ္ဍဲဇြပ်ကဵုပိုဉ်ရ” ရဴဝွံ သှေ်ၜက်စွံလဝ် တဳလပိုဉ်သာရိပိုတ်မွဲဇကုဓဝ်တုဲ စ္ဍးအာအိုတ်ရ။ ပ္ဍဲအခိၚ်ဂှ် တဳလပိုဉ်သာရိပိုတ် သ္ပအနုမောဒနာ ကဵုမၞိဟ်ဂမၠိုၚ်တုဲမ္ဂး လက်ကရဴမှ ညးမွဲဓဝ် က္ညအာရ၊ တဳလမၞုံပိုဉ်ကျာ်တြဲ ညာတ်ဒး တဳလပိုဉ်သာရိပိုတ် မကၠုၚ်ညးမွဲဓဝ် နူဇမ္ၚောဲတုဲ “ ယွံသာရိပိုတ် ပသာ်ရော?၊ ပိဏ္ဍပါတ် ဍိုက်ပေၚ်ဟာ” ရဴဝွံ (သ္ဂးရ)။ “ယွံကျာ်မၞုံပိုဉ် ပိဏ္ဍပါတ် ဍိုက်ပေၚ်ရ၊ ၜိုန်ဍိုက်ပေၚ်လေဝ် ခမဳဂမၠိုၚ် သှေ်ၜက်စွံလဝ် အဲဍိက်မွဲဇကုဓဝ်တုဲ စ္ဍးအာအိုတ်ရ” ရဴဝွံ ဂရၚ်ပတီရ။ ပ္ဍဲအခိၚ်ဂှ် ဟိုတ်နူဟိုတ်အရာဝွံ တဳလမၞုံပိုဉ်ကျာ်တြဲ တွံကဵုဂလာန်ဓရ်တုဲမ္ဂး” ယွံခမဳတအ် ပ္ဍဲဇြပ်ကဵုပိုဉ် ကဵုအခေါၚ် မှာထေရ်ဇၞော် မှာထေရ်သၟတ် ခမဳဂမၠိုၚ်ပန်ဇကု မသုန်ဇကု တၞဟ်နလၟတ်မၚ်ဒၟံၚ်ရ” ရဴဝွံ သ္ဂးကဵုခမဳဂမၠိုၚ်ရ။
ပ္ဍဲအခိၚ်ဂှ် မှာထေရ်မွဲဇကု ၜိုန်တရဴဇၞော်ပ္ဍဵုပ္ဍိုက်လေဝ် လၟတ်မၚ်ဒၟံၚ် ပ္ဍဲဇြပ်ကဵုပိုဉ်ရ၊ မှာထေရ်ဂှ် အေၚ်တရဴဇၞော်ဟွံမာန်တုဲ ဝိဝိၚ်ဝိုတ်စိပ်ကၠာ လောတ်စှေ်အာရ။ ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ယွံခမဳတအ် ကိစ္စထေက်ကဵုသ္ပနွံမ္ဂး ဟီုလဴဗ္စ ခမဳနွံဇရေၚ်တုဲ တၞဟ်နအာဂှ် ကဵုအခေါၚ်ရ ရဴဝွံ (သ္ဂးရ)။

===၈.၅။ ဝတ်ဒးပတုဲ ပ္ဍဲရုၚ်ကဵုပိုဉ်===
၃၆၃။	ပ္ဍဲအခိၚ်ဂှ် ခမဳဆဗ္ဗဂ္ဂဳဂမၠိုၚ် သီုမဗိုက်,ရုၚ်လတက်လေဝ် ဗွဲဟွံဒးရးဂမၠိုၚ် သီုဟွံဍိုက်ပေၚ် ကဵုအယောၚ်အလာဂမၠိုၚ်ဂှ် အာဇြပ်ကဵုပိုဉ်အိုတ်ရ၊ တတ်တိုန်တုဲလေဝ် အာနူဂတနူဂတ ခမဳထေရ်ဇၞော်ဂမၠိုၚ်အိုတ်ရ၊ ဃရိတ်ခဇ် (ၜေတ်ဓရေတ်) ခမဳထေရ်ဇၞော်ဂမၠိုၚ်တုဲလေဝ် ဂဇအ်အိုတ်ရ၊ ခမဳသၟတ်ဂမၠိုၚ်လေဝ် ဆေဝ်ဒဝ်နသၞာအိုတ်ရ၊ သ္ၚာဇၞော်ဂှ်လေဝ် ဍိုက်တုဲဂဇအ် ပ္ဍဲအပ္ဍဲကွာန်အိုတ်ရ။
ခမဳပၟိက်အောန်ဂမၠိုၚ်ဂှ် “မုဟိုတ် ခမဳဆဗ္ဗဂ္ဂဳဂမၠိုၚ် သီုမဗိုက်,ရုၚ်လတက်လေဝ် ဗွဲဟွံဒးရးဂမၠိုၚ် သီုဟွံဍိုက်ပေၚ် ကဵုအယောၚ်အလာဂမၠိုၚ်ဂှ် အာဇြပ်ကဵုပိုဉ်အိုတ်ရော?၊ တတ်တိုန်တုဲလေဝ် အာနူဂတနူဂတ ခမဳထေရ်ဇၞော်ဂမၠိုၚ်အိုတ်ရော?၊ ဃရိတ်ခဇ် (ၜေတ်ဓရေတ်) ခမဳထေရ်ဇၞော်ဂမၠိုၚ်တုဲလေဝ် ဂဇအ်အိုတ်ရော?၊ ခမဳသၟတ်ဂမၠိုၚ်လေဝ် ဆေဝ်ဒဝ်နသၞာအိုတ်ရော?၊ သ္ၚာဇၞော်ဂှ်လေဝ် ဍိုက်တုဲဂဇအ် ပ္ဍဲအပ္ဍဲကွာန်အိုတ်ရော?”
ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
“ယွံခမဳတအ် ခမဳဆဗ္ဗဂ္ဂဳဂမၠိုၚ် သီုမဗိုက်,ရုၚ်လတက်လေဝ် ဗွဲဟွံဒးရးဂမၠိုၚ် သီုဟွံဍိုက်ပေၚ် ကဵုအယောၚ်အလာဂမၠိုၚ်ဂှ် အာဇြပ်ကဵုပိုဉ်အိုတ်ရ၊ တတ်တိုန်တုဲလေဝ် အာနူဂတနူဂတ ခမဳထေရ်ဇၞော်ဂမၠိုၚ်အိုတ်ရ၊ ဃရိတ်ခဇ် (ၜေတ်ဓရေတ်) ခမဳထေရ်ဇၞော်ဂမၠိုၚ်တုဲလေဝ် ဂဇအ်အိုတ်ရ၊ ခမဳသၟတ်ဂမၠိုၚ်လေဝ် ဆေဝ်ဒဝ်နသၞာအိုတ်ရ၊ သ္ၚာဇၞော်ဂှ်လေဝ် ဍိုက်တုဲဂဇအ် ပ္ဍဲအပ္ဍဲကွာန်အိုတ်ရဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၆၄။	ယွံခမဳတအ် ဒှ်သာ်ဂှ်မ္ဂး ကြပ်ပညပ်တဴ ဒ္ဂေတ်ဝတ် ပ္ဍဲဇြပ်ကဵုပိုဉ် ကုခမဳဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ် ပ္ဍဲဇြပ်ကဵုပိုဉ်ရ။
ယဝ်ဂရၚ်ပတီ အခိၚ် ပ္ဍဲအာရှာမ်မ္ဂး ဗိုက်သ္ပိုၚ် ဗွဲဗၞဳအဝဏ်မညဳသာ နမဂြောပ်ဗ္ဒန် ဗၞဳအဝဏ်ပိပြကာ(ဗၞဳအဝဏ်တၚ်ကၞံၚ်ၜါလပါ် ကဵုပံၚ်ကဠုတ် −မိက်သ္ဂးရ)။ ဒက်ဇုက်ကာယဗန်တုဲ သၠောံရုၚ်လတက် သ္ၚာသကိုပ်ဂမၠိုၚ်မထပ်လဝ်တုဲ စုတ်ခၟောံသ္ၚာတုဲ ကြာတ်ကြဴတုဲမ္ဂး ဂိုၚ်ကေတ်ဗဗေၚ်တုဲ ဟွံလဇုဲလောန် ဟွံပြဟ်လောန် သ္ဒးလုပ်ကွာန် ဗွဲမဒးရးရ။
တတ်တိုန်တုဲ ဟဂပ်ဝ်အာနူဂတ နူဂတခမဳထေရ်ဇၞော်ဂမၠိုၚ်ရ၊ သီုမဂြောပ်ဗ္ဒန်လဝ် ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမသ္ၚဳလလမ်မၚ်မွဲဣန္ဒြဳ ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမဖျေံလဝ်မတ်ဗွဲသၟဝ် သ္ဒးအာပ္ဍဲအပ္ဍဲကွာန်ရ၊ သၠိုက်ပတိုန်သ္ၚာတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ သီုမဂြိုၚ်တဴ ဗွဲမသကာတ် ဟဂပ်ဝ်အာ ပ္ဍဲအပ္ဍဲကွာန်ရ၊ မၞုံကဵုဗရုရမျာၚ် မအောန်သာဒှ်တုဲ သ္ဒးအာ ပ္ဍဲအပ္ဍဲကွာန်ရ၊ ဂရိုက်ဂရာၚ်ဂဝုဲပချဳဇကုတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂဝုဲကသဳတဲတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂရိုက်ကသဳက္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ထံက်ဂန်လဝ်ဂၞိၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဓလီုလဝ်က္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ကွာ်ကချေအ်ခ္ဍိုတ် လိုန်နကဵုတၞုဟ်ဒၞေဟ်ဇိုၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ။
သီုမသ္ၚဳလလမ်မၚ်မွဲလဝ်ဣန္ဒြဳ ဗွဲမဒးရး သ္ဒးဂဇအ် ပ္ဍဲအပ္ဍဲကွာန်ရ၊ သီုမဖျေံလဝ်မတ်ဗွဲသၟဝ် သ္ဒးဂဇအ် ပ္ဍဲအပ္ဍဲကွာန်ရ၊ သၠိုက်ပတိုန်သ္ၚာတုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ သီုမဂြိုၚ်တဴ ဗွဲမသကာတ် ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ မၞုံကဵုဗရုရမျာၚ် မအောန်သာဒှ်တုဲ သ္ဒးဂဇအ် ပ္ဍဲအပ္ဍဲကွာန်ရ၊ ဂရိုက်ဂရာၚ်ဂဝုဲပချဳဇကုတုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ ဂဝုဲကသဳတဲတုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ ဂရိုက်ကသဳက္ဍိုပ်တုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ ထံက်ဂန်လဝ်ဂၞိၚ်တုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ ဓလီုလဝ်က္ဍိုပ်တုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ ဒက်တာန်တဲ တာန်ယာတ်တုဲ ဟဂပ်ဝ်ဂဇအ် ပ္ဍဲအပ္ဍဲကွာန်ရ၊ သီုမဃရိတ်ခဇ် ခမဳထေရ်ဇၞော်ဂမၠိုၚ်ဂှ် ဟဂပ်ဝ်ဂဇအ်ရ၊ နကဵုသၞာလေဝ် ဟဂပ်ဝ်ဆေဝ်ဒဝ် ခမဳသၟတ်ဂမၠိုၚ်ရ၊ ဍိုက်သ္ၚာဇၞော်တုဲလေဝ် ဟဂပ်ဝ်ဂဇအ် ပ္ဍဲအပ္ဍဲကွာန်ရ။
ဒုၚ်ကဵုဍာ်မ္ဂး မိန်လဝ်ဗဗေၚ် နကဵုတဲဂမၠိုၚ်ၜါလပါ်တုဲ သ္ဒးဒုၚ်ဂိုၚ်ကေတ်ဍာ်ရ၊ ဖျဝ်ဖျေံတုဲ သီုဟွံကဵုထ္ဍိမြိစုက်ဒးဂှ် သ္ဒးကြာတ်ကြဴဗဗေၚ်ရ။
ထၟာဲဂစှ် (ထၟာဲတဲ) နွံမ္ဂး “လ္ပကဵုထၟာဲဂစှ် ဍေက်ဍာ်ညိ၊ လ္ပကဵုခမဳနွံဇရေၚ်ဂမၠိုၚ် ဍေက်ဍာ်ညိ၊ လ္ပကဵုသ္ၚာဇၞော် ဍေက်ဍာ်ညိ” ရဴဝွံ ဖျဝ်ဖျေံတုဲ သ္ဒးကိုဟ်ချာဲဍာ် ပ္ဍဲထၟာဲဂစှ်ရ။
ထၟာဲဂစှ်ဟွံမွဲမ္ဂး “လ္ပကဵုခမဳနွံဇရေၚ်ဂမၠိုၚ် ဍေက်ဍာ်ညိ၊ လ္ပကဵုသ္ၚာဇၞော် ဍေက်ဍာ်ညိ” ရဴဝွံ ဖျဝ်ဖျေံတုဲ သ္ဒးကိုဟ်ချာဲဍာ် ပ္ဍဲတိရ။
ကဵုဒါန် ပိဏ္ဍပါတ်မ္ဂး မိန်လဝ်ဗဗေၚ် နကဵုတဲဂမၠိုၚ်ၜါလပါ်တုဲ သ္ဒးဒုၚ်ဂိုၚ်ကေတ်ပိဏ္ဍပါတ်ရ၊ သ္ဒးစွံလဝ်ဒၞာဲ သွက်သွရ။
ကၠေၚ်သွဟ်ကီု ကၠေၚ်ကီု ပွေက်ကီု နွံမ္ဂး “ သြဝ်ကဵုဍိုက်ပေၚ် ညဳသၟဟ်သၟန် ကုခမဳဂမၠိုၚ်အိုဿီုညိ” ရဴဝွံ ထေရ်ဇၞော် သ္ဒးဟီုရ။
သ္ဒးဒုၚ်ဂိုၚ်ကေတ် ပိဏ္ဍပါတ် ဗွဲမဒးရးရ၊ သီုမၞုံကဵုစၟတ်သမ္တီ ပ္ဍဲဗဗေၚ်ဂှ် သ္ဒးဒုၚ်ဂိုၚ်ကေတ်ပိဏ္ဍပါတ်ရ၊ သ္ဒးဒုၚ်ဂိုၚ်ကေတ် ပိဏ္ဍပါတ် မညဳသၟဟ်သၟန်ကဵုသွရ၊ သ္ဒးဒုၚ်ဂိုၚ်ကေတ်ပိဏ္ဍပါတ် မညဳသၟဟ်သၟန်ကဵု စရိတ်သၟန်ဗဗေၚ်ရ။
သွက်ခမဳဂမၠိုၚ်အိုဿီု ကိုပ်ကၠာပိဏ္ဍပါတ် ဟွံစိုပ်ဏီ ထေရ်ဇၞော် ဟဂပ်ဝ်သ္ပပြဘိုဂ်ပိဏ္ဍပါတ်ရ၊ သ္ဒးသ္ပပြဘိုဂ်ပိဏ္ဍပါတ် ဗွဲမရှေ်သှေ်ရဴဂဴရ၊ သီုမၞုံကဵုစၟတ်သမ္တီ ပ္ဍဲဗဗေၚ်ဂှ် သ္ဒးသ္ပပြဘိုဂ်ပိဏ္ဍပါတ်ရ၊ သ္ဒးသ္ပပြဘိုဂ်ပိဏ္ဍပါတ် ဗွဲလၟေၚ်လၟေၚ်ရ၊ သ္ဒးသ္ပပြဘိုဂ်ပိဏ္ဍပါတ် ဗွဲမညဳသၟဟ်သၟန်ကဵုသွရ၊ သွေက်ဍေက်ကေတ် က္ဍိုပ်ပိဏ္ဍပါတ်တုဲ ဟဂပ်ဝ်သ္ပပြဘိုဂ်ပိဏ္ဍပါတ်ရ၊ ဗဒဲါကေတ်ကဵု ပွမမိက်ကဵုဂၠိုၚ်ဒှ်တုဲ ဟဂပ်ဝ်ဂြောပ်ဗ္ဒန်သွကီု အမာဲသွကဗျဉ်ကီု နကဵုပိဏ္ဍပါတ်ရ၊ ခမဳဟွံဂိယဲဂှ် တၞဟ်နဖဵုဇကု ဟဂပ်ဝ်အာတ်စ သွကီု ပိဏ္ဍပါတ်ကီုရ၊ မၞုံကဵုစၟတ်သမ္တီ မမိက်ဂရိုဟ်ဒှ်တုဲ ဟဂပ်ဝ်သ္ရေဝ်ရံၚ် ဗဗေၚ်ညးသအာၚ်ရ၊ ဟဂပ်ဝ်သ္ပ လၟံက်ပိဏ္ဍပါတ် မဇၞော်လောန်ရ၊ ဒးသ္ပလၟံက်ပိဏ္ဍပါတ် ဗွဲဗၞဳအဝဏ်မညဳသာရ၊ ကိုပ်ကၠာလၟံက်ပိဏ္ဍပါတ် ဟွံစိုပ်ပါၚ်ဏီ ဟဂပ်ဝ်လ္ပံက်ပါၚ်ရ၊ ခမဳမကဵုပိုဉ် ဟဂပ်ဝ်သပၠုပ် လပုဟ်တဲအိုဿီု ပ္ဍဲအပ္ဍဲပါၚ်ရ၊ နကဵုပါၚ်မၞုံကဵုလၟံက်ပိဏ္ဍပါတ်ဂှ် ဟဂပ်ဝ်ဟီုအရေဝ်ရ၊ ကတိုၚ်ပတိုန် လၟံက်ပိဏ္ဍပါတ်တုဲ ဟဂပ်ဝ်သ္ပပြဘိုဂ်ရ၊ ကိတ်ထပိုတ်ကၠေံ လၟံက်ပိဏ္ဍပါတ်တုဲ ဟဂပ်ဝ်သ္ပပြဘိုဂ်ရ၊ ခၜမ်လဝ်ပ္ဍဲကၞိၚ် ညံၚ်ရဴကၞုဲခၜမ်သတ်ဆုတုဲ ဟဂပ်ဝ်သ္ပပြဘိုဂ်ရ၊ လယှ်တဲတုဲ ဟဂပ်ဝ်သ္ပပြဘိုဂ်ရ၊ ကြုဲဝေၚ်မပုၚ်တုဲ ဟဂပ်ဝ်သ္ပပြဘိုဂ်ရ၊ ကလေအ်လတာ်တုဲ ဟဂပ်ဝ်သ္ပပြဘိုဂ်ရ၊ သ္ပဗရုစာပ်စာပ်တုဲ ဟဂပ်ဝ်သ္ပပြဘိုဂ်ရ၊ သ္ပသောတ်ဗြုဂြံက်ဂြံက်တုဲ ဟဂပ်ဝ်သ္ပပြဘိုဂ်ရ၊ ကၠာန်တဲတုဲ ဟဂပ်ဝ်သ္ပပြဘိုဂ်ရ၊ ခါဂွါတ်ဗဗေၚ်တုဲ ဟဂပ်ဝ်သ္ပပြဘိုဂ်ရ၊ ကၠာန်သၟန်ပါၚ်တုဲ ဟဂပ်ဝ်သ္ပပြဘိုဂ်ရ။
နတဲမၞုံကဵုအာမိသဂှ် ဟဂပ်ဝ်ရပ် ခရော်သုၚ်ဍာ်ရ၊ ခမဳဂမၠိုၚ်အိုဿီု ကိုပ်ကၠာကဵုပိုဉ်ဟွံတုဲဏီ ထေရ်ဇၞော် ဟဂပ်ဝ်ဒုၚ်ဂိုၚ်ကေတ်ဍာ်ရ၊ ဒုၚ်ကဵုဍာ်မ္ဂး မိန်လဝ်ဗဗေၚ် နကဵုတဲဂမၠိုၚ်ၜါလပါ်တုဲ သ္ဒးဒုၚ်ကေတ်ဍာ်ရ၊ ဖျဝ်ဖျေံတုဲ သီုဟွံကဵုထ္ဍိမြိစုက်ဒးဂှ် သ္ဒးကြာတ်ကြဴဗဗေၚ်ရ၊ ထၟာဲဂစှ်(ထၟာဲတဲ) နွံမ္ဂး “လ္ပကဵုထၟာဲဂစှ် ဍေက်ဍာ်ညိ၊ လ္ပကဵုခမဳနွံဇရေၚ်ဂမၠိုၚ် ဍေက်ဍာ်ညိ၊ လ္ပကဵုသ္ၚာဇၞော် ဍေက်ဍာ်ညိ” ရဴဝွံ ဖျဝ်ဖျေံတုဲ သ္ဒးကိုဟ်ချာဲဍာ် ပ္ဍဲထၟာဲဂစှ်ရ။
ထၟာဲဂစှ်ဟွံမွဲမ္ဂး “လ္ပကဵုခမဳနွံဇရေၚ်ဂမၠိုၚ် ဍေက်ဍာ်ညိ၊ လ္ပကဵုသ္ၚာဇၞော် ဍေက်ဍာ်ညိ” ရဴဝွံ ဖျဝ်ဖျေံတုဲ သ္ဒးကိုဟ်ချာဲဍာ် ပ္ဍဲတိရ။ ဟဂပ်ဝ်ကိုဟ်ချာဲ ဍာ်ကြာတ်ဗဗေၚ် မဒှ်မွဲဟာန်ကေုာံမပုၚ် ပ္ဍဲအပ္ဍဲကွာန်ရ။
ကလေၚ်စဴမ္ဂး ခမဳသၟတ်ဂမၠိုၚ် သ္ဒးကလေၚ်စဴ ဗွဲကိုပ်ကၠာရ၊ ထေရ်ဇၞော်ဂမၠိုၚ် သ္ဒးကလေၚ်စဴ နူလက်ကရဴရ၊ သီုမဂြောပ်ဗ္ဒန်လဝ် ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမသ္ၚဳလလမ်မၚ်မွဲလဝ်ဣန္ဒြဳ ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမဖျေံလဝ်မတ်ဗွဲသၟဝ် သ္ဒးအာပ္ဍဲအပ္ဍဲကွာန်ရ၊ သၠိုက်ပတိုန်သ္ၚာတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ သီုမဂြိုၚ်တဴ ဗွဲမသကာတ် ဟဂပ်ဝ်အာ ပ္ဍဲအပ္ဍဲကွာန်ရ၊ မၞုံကဵုဗရုရမျာၚ်မအောန်သာဒှ်တုဲ သ္ဒးအာပ္ဍဲအပ္ဍဲကွာန်ရ၊ ဂရိုက်ဂရာၚ်ဂဝုဲပချဳဇကုတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂဝုဲကသဳတဲတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂရိုက်ကသဳက္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ထံက်ဂန်လဝ်ဂၞိၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဓလီုလဝ်က္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ကွာ်ကချေအ်ခ္ဍိုတ် လိုန်နကဵုတၞုဟ်ဒၞေဟ်ဇိုၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ။
ယွံခမဳတအ် ဣဝွံတုန် ဒ္ဂေတ်ဝတ်ခမဳဂမၠိုၚ် ပ္ဍဲဇြပ်ကဵုပိုဉ်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ် ပ္ဍဲဇြပ်ကဵုပိုဉ်ရ ရဴဝွံ (သ္ဂးရ)။
❀ခဏ်ပဌမ တုဲရ။❀

===၈.၆။ စၞောန်ထ္ၜးကဵု ပိဏ္ဍစာရိကဝတ်===
၃၆၅။	ပ္ဍဲအခိၚ်ဂှ် ခမဳဳဂမၠိုၚ် သီုမဗိုက် ရုၚ်လတက်လဝ် ဗွဲဟွံဒးရးဂမၠိုၚ် သီုဟွံဍိုက်ပေၚ်ကဵုအယောၚ်အလာဂမၠိုၚ်ဂှ် ဂေတ်ဂ္ၚေၚ်ပိဏ္ဍပါတ်အိုတ်ရ၊ သီုဟွံမွဲကဵုစၟတ်သမ္တီလေဝ် လုပ်အာသ္ၚိအိုတ်ရ၊ သီုဟွံမွဲကဵုစၟတ်သမ္တီလေဝ် တိတ်အိုတ်ရ၊ ဗွဲမပြဟ်လောန်လေဝ် လုပ်အိုတ်ရ၊ ဗွဲမပြဟ်လောန်လေဝ် တိတ်အိုတ်ရ၊ ပ္ဍဲဌာန်သ္ၚောဲလောန်လေဝ် ဒတူအိုတ်ရ၊ ပ္ဍဲဌာန်ကြပ်လောန်လေဝ် ဒတူအိုတ်ရ၊ ဗွဲမလလအ်လောန်လေဝ် ဒတူအိုတ်ရ၊ ဗွဲမပြဟ်လောန်လေဝ် ဒတူအိုတ်ရ။
ပ္ဍဲအခိၚ်ဂှ် ခမဳမဂ္ၚေၚ်ပိဏ္ဍပါတ်မွဲဇကုလေဝ် သီုဟွံစွံသတိ လုပ်အာသ္ၚိမ္ဂး သမ္တီထေၚ်ကေတ်တြၚ်တုဲ လုပ်ဒးအာဂၠမ်မွဲရ၊ ပ္ဍဲဂၠမ်ဂှ် ဗြဴမွဲ သီုဟွံမွဲကဵုယာတ် တိက်ဒၟံၚ်လံက်လ္ၚာရ၊ ခမဳဂှ် ညာတ်ဒးဗြဴမတိက်ဒၟံက်လံက်လ္ၚာ သီုဟွံမွဲကဵုယာတ်တုဲ “ဣဝွံ တြၚ်ဟွံသေၚ်ရ၊ ဂၠမ်ဟေၚ်ရ” ရဴဝွံ တိတ်ကၠုၚ်နူဂၠမ်ဂှ်ရ။ တြုံတၠသ္ၚိ ဗြဴဂှ် ညာတ်ဒး ဗြဴမတိက်ဒၟံၚ်လံက်လ္ၚာ သီုဟွံမွဲကဵုယာတ်တုဲ “ ခမဳဝွံ ပလီုပလာ် သမ္ဘာအဲရ” ရဴဝွံ ရပ်ကေတ်ခမဳဂှ်တုဲ ၜုၚ်တက်ရ၊ ပ္ဍဲအခိၚ်ဂှ် ဗြဴဂှ် ၚုဟ်တိုန် နကဵုဗရုရမျာၚ်ဂှ်တုဲ “ယွံတၠနာဲ တၠအဲ မုဟိုတ် ၜုၚ်တက် ခမဳဝွံရော” ရဴဝွံ ဟီုသ္ဂးကဵုတြုံဂှ်ရ။
ခမဳဝွံ ပလီုပလာ် တၠအဲရ ရဴဝွံ (သ္ဂးရ)။
“ယွံတၠနာဲ ခမဳဝွံ ဟွံပလီုပလာ် အဲရ၊ ခမဳဂှ် ဟွံလေပ်သ္ပရ” ရဴဝွံ ဟီုသ္ဂးတုဲ ကဵုဗလးထောံခမဳဂှ်ရ။
ပ္ဍဲအခိၚ်ဂှ် ခမဳဂှ် အာအာရှာမ်တုဲ ဟီုလဴဗ္စ ဟိုတ်ပရူပရာဂှ် ကုခမဳဂမၠိုၚ်ရ၊ ခမဳပၟိက်အောန်ဂမၠိုၚ်ဂှ် “မုဟိုတ် ခမဳဳဂမၠိုၚ် သီုမဗိုက် ရုၚ်လတက်လဝ် ဗွဲဟွံဒးရးဂမၠိုၚ် သီုဟွံဍိုက်ပေၚ်ကဵုအယောၚ်အလာဂမၠိုၚ်ဂှ် ဂေတ်ဂ္ၚေၚ်ပိဏ္ဍပါတ်အိုတ်ရော?၊ သီုဟွံမွဲကဵုစၟတ်သမ္တီလေဝ် လုပ်အာသ္ၚိအိုတ်ရော?၊ သီုဟွံမွဲကဵုစၟတ်သမ္တီလေဝ် တိတ်အိုတ်ရော?၊ ဗွဲမပြဟ်လောန်လေဝ် လုပ်အိုတ်ရော?၊ ဗွဲမပြဟ်လောန်လေဝ် တိတ်အိုတ်ရော?၊ ပ္ဍဲဌာန်သ္ၚောဲလောန်လေဝ် ဒတူအိုတ်ရော?၊ ပ္ဍဲဌာန်ကြပ်လောန်လေဝ် ဒတူအိုတ်ရော?၊ ဗွဲမလလအ်လောန်လေဝ် ဒတူအိုတ်ရ၊ ဗွဲမပြဟ်လောန်လေဝ် ဒတူအိုတ်ရော?” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။ ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵု ခမဳဂမၠိုၚ်ရ။ 
၃၆၆။	ယွံခမဳတအ် ဒှ်သာ်ဂှ်မ္ဂး ကြပ်ပညပ်တဴ ဒ္ဂေတ်ဝတ်ကုခမဳ မဂေတ်ဂ္ၚေၚ်ပိဏ္ဍပါတ်ဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳမဂေတ်ဂ္ၚေၚ်ပိဏ္ဍပါတ်ဂမၠိုၚ် ဒးဒ္ဂေတ်ရ။
ယွံခမဳတအ် ခမဳမဂေတ်ဂ္ၚေၚ်ပိဏ္ဍပါတ်ဂှ် “ပ္ဍဲလၟုဟ်ဟေၚ် ကြပ်လုပ်ကွာန်ရ” ရဴဝွံ ဗိုက်သပိုၚ် ဗွဲဗၞဳအဝဏ်မညဳသာ နမဂြောပ်ဗ္ဒန် ဗၞဳအဝဏ်ပိပြကာ, (ဗၞဳအဝဏ်တၚ်က္ၜံၚ်ၜါလပါ်ကဵုပံၚ်ကဠုတ်−မိက်သ္ဂးရ)။ ဒက်ဇုက်ကာယဗန်တုဲ သၠောံရုၚ်လတက်သ္ၚာသကိုပ်ဂမၠိုၚ် မထပ်လဝ်တုဲ စုတ်ခၟောံသ္ၚာတုဲ ကြာတ်ကြဴတုဲမ္ဂး ဂိုၚ်ကေတ်ဗဗေၚ်တုဲ ဟွံလဇုဲလောန် ဟွံပြဟ်လောန် သ္ဒးလုပ်ကွာန် ဗွဲမဒးရးရ။ 
သီုမဂြောပ်ဗ္ဒန်လဝ် ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမသ္ၚဳလလမ်မၚ်မွဲဣန္ဒြဳ ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမဖျေံလဝ်မတ်ဗွဲသၟဝ် သ္ဒးအာပ္ဍဲအပ္ဍဲကွာန်ရ၊ သၠိုက်ပတိုန်သ္ၚာတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ သီုမဂြိုၚ်တဴ ဗွဲမသကာတ် ဟဂပ်ဝ်အာ ပ္ဍဲအပ္ဍဲကွာန်ရ၊ မၞုံကဵုဗရုရမျာၚ် မအောန်သာဒှ်တုဲ သ္ဒးအာ ပ္ဍဲအပ္ဍဲကွာန်ရ၊ ဂရိုက်ဂရာၚ်ဂဝုဲပချဳဇကုတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂဝုဲကသဳတဲတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂရိုက်ကသဳက္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ထံက်ဂန်လဝ်ဂၞိၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဓလီုလဝ်က္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ကွာ်ကချေအ်ခ္ဍိုတ် နကဵုဒၞေဟ်,တၞုၚ်ဇိုၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ။
ခမဳမလုပ်သ္ၚိဂှ် “နဂၠံၚ်တရဴဝွံ ကြပ်လုပ်ရ၊ နဂၠံၚ်တရဴဝွံ ကြက်တိတ်ရ” ရဴဝွံ ဒးစၟတ်သမ္တီရ၊ ဟဂပ်ဝ်လုပ် ဗွဲမပြဟ်လောန်ရ၊ ဟဂပ်ဝ်တိတ် ဗွဲမပြဟ်လောန်ရ၊ ဟဂပ်ဝ်ဒတူ ပ္ဍဲဌာန်မသ္ၚောဲလောန်ရ၊ ဟဂပ်ဝ်ဒတူ ပ္ဍဲဌာန်မကြပ်လောန်ရ၊ ဟဂပ်ဝ်ဒတူ ပ္ဍဲဗွဲမလအ်လောန်ရ၊ ဟဂပ်ဝ်ကလေၚ် ဗွဲမပြဟ်ရ၊ “မိက်ကဵုဒါန် (လံၚ်) ပိဏ္ဍပါတ်ဟာ၊ ဟွံမိက်ကဵုဒါန်ဟာ” ရဴဝွံ သီုဒတူဒၟံၚ် ဒးစၟတ်သမ္တီရ။
ဖျေံကၠေံ ကမၠောန်ကီု ဒၠိုက်ကတဵုနူဒၞာဲကီု ဇွိတ်သပေါတ် (ရပ်) ယံက်နော်ကီု ဇွိတ်သပေါတ်ထၟာဲပ္ၚာန်ကီု ကဵုဒတူဒေံါကီုကီု “မိက်ကဵုဒါန်ရ” ရဴဝွံ (ပၠုပ်စိုတ်တုဲ) ဒးဒတူရ။
ကဵုဒါန် (လံၚ်) ပိဏ္ဍပါတ်မ္ဂး နကဵုတဲပါဲ ဖါဲကၠေံသ္ၚာတုဲ နကဵုတဲပုၚ် ဖျဝ်ဖျေံဗဗေၚ်တုဲ မိန်လဝ်ဗဗေၚ် နကဵုတဲဂမၠိုၚ်ၜါလပါ်တုဲ သ္ဒးဒုၚ်ဂိုၚ်ကေတ် ပိဏ္ဍပါတ်ရ၊ ဟဂပ်ဝ်သ္ၚေဝ်ရံၚ်မုက္ခဝါဗြဴမကဵုဒါန်ပိဏ္ဍပါတ်၊ မိက်ကဵုဒါန် (လံၚ်) သွဟာ၊ ဟွံမိက်ကဵုဒါန်ဟာ” ရဴဝွံ ဒးစၟတ်သမ္တီရ။ ဖျေံကၠေံ ကမၠောန်ကီု ဒၠိုက်ကတဵုနူဒၞာဲကီု ဇွိတ်သပေါတ် (ရပ်) ယံက်နော်ကီု ဇွိတ်သပေါတ်ထၟာဲပ္ၚာန်ကီု ကဵုဒတူဒေံါကီုကီု “မိက်ကဵုဒါန်ရ” ရဴဝွံ (ပၠုပ်စိုတ်တုဲ) ဒးဒတူရ။ ကဵုဒါန်ပိဏ္ဍပါတ်တုဲမ္ဂး ဂြောပ်ဗ္ဒန်ကၠေံဗဗေၚ် နကဵုသ္ၚာတုဲ ဟွံပြဟ်ဟွံလဇုဲ ဒးကလေၚ်စဴ ဗွဲမဒးရးရ။
သီုမဂြောပ်ဗ္ဒန်လဝ် ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမသ္ၚဳလလမ်မၚ်မွဲဣန္ဒြဳ ဗွဲမဒးရး သ္ဒးအာပ္ဍဲအပ္ဍဲကွာန်ရ၊ သီုမဖျေံလဝ်မတ်ဗွဲသၟဝ် သ္ဒးအာပ္ဍဲအပ္ဍဲကွာန်ရ၊ သၠိုက်ပတိုန်သ္ၚာတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ သီုမဂြိုၚ်တဴ ဗွဲမသကာတ် ဟဂပ်ဝ်အာ ပ္ဍဲအပ္ဍဲကွာန်ရ၊ မၞုံကဵုဗရုရမျာၚ် မအောန်သာဒှ်တုဲ သ္ဒးအာ ပ္ဍဲအပ္ဍဲကွာန်ရ၊ ဂရိုက်ဂရာၚ်ဂဝုဲပချဳဇကုတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂဝုဲကသဳတဲတုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဂရိုက်ကသဳက္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ထံက်ဂန်လဝ်ဂၞိၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဓလီုလဝ်က္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ကွာ်ကချေအ်ခ္ဍိုတ် နကဵုဒၞေဟ်,တၞုၚ်ဇိုၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ။
ခမဳ မကလေၚ်ကၠုၚ် နူကွာန်ဂ္ၚေၚ်ပိဏ္ဍပါတ် ဗွဲကိုပ်ကၠာဂှ် ဒးလးသၞာရ၊ ဒးစွံပတန်လဝ် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ ကြဴကြာတ်ခရော် သွက်ဂွံစုတ်က္ဍိုပ်ပုၚ်တုဲ ဒးစွံပတန်လဝ်ရ၊ ဒးစွံပတန်လဝ် ဍာ်သုၚ်ကီု ဍာ်ရပ်စပ်ကီု ပ္ဍဲဇရေၚ်ရ၊ ခမဳ ကလေၚ်ကၠုၚ် နူကွာန်ဂ္ၚေၚ်ပိဏ္ဍပါတ် နူလက်ကရဴဂှ် မိက်ဂွံစ ပုၚ်သှေ်သၟေဟ်ဂှ်မ္ဂး စရ၊ ဟွံမိက်စမ္ဂး ပ္ဍဲဌာန် မဟွံမွဲကဵုတၞံဆုချောဲ မလမ္စံက်ဍိုက်ဍဴလေဝ် ဒးကၠဟ်ကၠေံရ၊ ပ္ဍဲဍာ် မဟွံမွဲကဵုစၟလေဝ် ဒးကိုဟ်ချာဲရ၊ ခမဳဂှ် ဒးထပ်သ္ၚာရ၊ ဒးသီဂိုၚ်ဒေပ် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ်ရ၊ ကြဴကြာတ်ခရော်သွက်ဂွံစုတ်က္ဍိုပ်ပုၚ်တုဲ ဒးသီဂိုၚ်ဒေပ်ရ၊ ဒးသီဂိုၚ်ဒေပ် ဍာ်သုၚ်ကီု ဍာ်ရပ်စပ်ကီုရ၊ ဒးကွဟ်ကၟဟ်ဘာရုၚ် (ဇြပ်) ကဵုပိုဉ်ရ။ ခမဳညာတ် နုၚ်ဍာ်သွုၚ်ကီု နုၚ်ဍာ်ရပ်စပ်ကီု နုၚ်ဍာ်ကြာတ်ကီု မဟၟဲကဵုဍာ်ဂှ် (စုတ်ဍာ်တုဲ) ဒးစွံပတန်ရ။ ခမဳဂှ် ယဝ်ထ္ၜၚ်ပတိုန်ဟွံမာန်မ္ဂး ကော်ခါတဲ အဖဝ်တုဲ ထ္ၜးပတိုန် နကဵုတဲဂမၠိုၚ်တုဲ ဒးစွံပတန်ရ၊ ဟိုတ်နူဟိုတ် ထ္ၜၚ်ပတိုန်ဟွံမာန်ဂှ် ဟဂပ်ဝ်သ္ပပွမမြော်ဟီုတိတ်ပါၚ်ရ။
ယွံခမဳတအ် ဣဝွံတုန် ဒ္ဂေတ်ဝတ်ခမဳ မဂေတ်ဂ္ၚေၚ်ပိဏ္ဍပါတ်ဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳမဂေတ်ဂ္ၚေၚ်ပိဏ္ဍပါတ်ဂမၠိုၚ် ဒးဒ္ဂေတ်ရ ရဴဝွံ (သ္ဂးရ)။

===၈.၇။ ဒ္ဂေတ်ဝတ်ခမဳ ပဒတဴပ္ဍဲဂြိုပ်ဂမၠိုၚ်===
၃၆၇။	ပ္ဍဲအခိၚ်ဂှ် ခမဳဂမၠိုၚ်ဗွဲမဂၠိုၚ် ပဒတဴ ပ္ဍဲဂြိုပ်အိုတ်ရ၊ ခမဳဂမၠိုၚ်ဂှ် ဟွံပတန်လဝ် ဍာ်သုၚ်အိုတ်ရ၊ ဟွံစွံပတန်လဝ် ဍာ်ရပ်စပ်အိုတ်ရ၊ ဟွံစွံပတန်လဝ် ပၟတ်အိုတ်ရ၊ ဟွံစွံပတန်လဝ် ဒၞိဟ်ပၟတ် ဗၞုတ်ပၟတ်အိုတ်ရ၊ ဟွံတီ ပရူပရာနက္ချတ်ဂမၠိုၚ်အိုတ်ရ၊ ဟွံတီ သွက်ဒိုဟ်ဂမၠိုၚ်အိုတ်ရ။ 
ကမၠတ်ဒမၠဂမၠိုၚ် အာစိုပ်ဌာန်ဂှ်တုဲ—
“ယွံတဳလပိုဉ်တအ် ဍာ်သုၚ်နွံဟာ” ရဴဝွံ ဂရၚ်ပတီသၟာန် ခမဳဂမၠိုၚ်အိုတ်ရ။
ယွံဒကာ ဟွံမွဲရ ရဴဝွံ (သ္ဂးအိုတ်ရ)။
ယွံတဳလပိုဉ်တအ် ဍာ်ရပ်စပ်နွံဟာ ရဴဝွံ (ဂရၚ်ပတီသၟာန် ခမဳဂမၠိုၚ်အိုတ်ရ။)
ယွံဒကာ ဟွံမွဲရ ရဴဝွံ (သ္ဂးအိုတ်ရ)။
ယွံတဳလပိုဉ်တအ် ပၟတ်နွံဟာ ရဴဝွံ (ဂရၚ်ပတီသၟာန် ခမဳဂမၠိုၚ်အိုတ်ရ။)
ယွံဒကာ ဟွံမွဲရ ရဴဝွံ (သ္ဂးအိုတ်ရ)။
ယွံတဳလပိုဉ်တအ် ဒၞိဟ်ပၟတ် ဗၞုတ်ပၟတ်နွံဟာ ရဴဝွံ (ဂရၚ်ပတီသၟာန် ခမဳဂမၠိုၚ်အိုတ်ရ။)
ယွံဒကာ ဟွံမွဲရ ရဴဝွံ (သ္ဂးအိုတ်ရ)။
ယွံတဳလပိုဉ်တအ် တ္ၚဲဝွံ စိုန်သကီုကေုာံနက္ချတ်လဵုရော ရဴဝွံ (ဂရၚ်ပတီသၟာန် ခမဳဂမၠိုၚ်အိုတ်ရ။)
ယွံဒကာ ပိုဲညးဂမၠိုၚ် ဟွံတီအိုတ်ရ ရဴဝွံ (သ္ဂးအိုတ်ရ)။
ယွံတဳလပိုဉ်တအ် ဣဝွံတုန် ဒှ်ဒိုဟ်လဵုရော ရဴဝွံ (ဂရၚ်ပတီသၟာန် ခမဳဂမၠိုၚ်အိုတ်ရ။)
ယွံဒကာ ပိုဲညးဂမၠိုၚ် ဟွံတီအိုတ်ရ ရဴဝွံ (သ္ဂးအိုတ်ရ)။
ပ္ဍဲအခိၚ်ဂှ် ကမၠတ်ဒမၠဂမၠိုၚ်ဂှ် “ကုခမဳဂမၠိုၚ်ဝွံ ဍာ်သုၚ်ဟွံမွဲ၊ ဍာ်ရပ်စပ်ဟွံမွဲ၊ ပၟတ်ဟွံမွဲ၊ ဒၞိဟ်ပၟတ်ဗၞုတ်ပၟတ်ဟွံမွဲ၊ ဟွံတီ ဟိုတ်ပရူပရာနက္ချတ်ဂမၠိုၚ်အိုတ်ရ၊ ဟွံတီ သွက်ဒိုဟ်ဂမၠိုၚ်အိုတ်ရ၊ ညးဂမၠိုၚ်ဝွံတုန် ကမၠတ်ဒမၠဂမၠိုၚ်ရ၊ ညးဂမၠိုၚ်ဝွံတုန် ခမဳ ဟွံသေၚ်အိုတ်ရ” ရဴဝွံ ၜုၚ်တက်တုဲ စ္ဍးအာအိုတ်ရ။ ပ္ဍဲအခိၚ်ဂှ် ခမဳဂမၠိုၚ်ဂှ် ဟီုလဴဗ္စ ဟိုတ်ပရူပရာဂှ် ကုခမဳဂမၠိုၚ်အိုတ်ရ။ ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ္ဍဲအခိၚ်ဂှ် ဟိုတ်နူဟိုတ်အရာဝွံ တဳလမၞုံပိုဉ်ကျာ်တြဲ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၆၈။	ယွံခမဳတအ် ဒှ်သာ်ဂှ်မ္ဂး ကြပ်ပညပ်တဴ ဒ္ဂေတ်ဝတ် ကုခမဳပဒတဴပ္ဍဲဂြိုပ်ဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳပဒတဴပ္ဍဲဂမၠိုၚ် ဒးဒ္ဂေတ်ရ။
ယွံခမဳတအ် ခမဳပဒတဴပ္ဍဲဂြိုပ်ဂှ် ဒၠိုက်ကတဵုပြဟ်ပြဟ်တုဲ စုတ်ဗဗေၚ် ပ္ဍဲထိုၚ် (ဖျေဲ) တုဲမ္ဂး ကွက်ကၟာဲ ပ္ဍဲပၞးတုဲ ပတိုန်လဝ်သ္ၚာ ပ္ဍဲပၞးတုဲ လိုန်ဍိုက်ဒၞပ် လပှ်သီဂိုၚ်ဒေပ် ကယျာဆု ကယျာတိတုဲ ကၟာတ်ဒဝ်ကၠေံ တြၚ်ဇၞော်ဗတၚ်ကျာတုဲမ္ဂး သ္ဒးစှေ်နူဘာရ။ “လၟုဟ်ဝွံဟေၚ် ကြက်လုပ်ကွာန်ရ” ရဴဝွံ သၠောတ်ဒၞပ်တုဲ ဖျဝ်ဂရိုက်တုဲမ္ဂး စုတ်ပ္ဍဲထိုၚ် ကွက်ကၟာဲပ္ဍဲပၞးတုဲ ဗိုက်သပိုၚ်ဗွဲဗၞဳ အဝဏ်မညဳသာ နမဂြောပ်ဗ္ဒန် ဗၞဳအဝဏ်ပိပြကာ, ဒက်ဇုက်ကာယဗန်တုဲသၠောံရုၚ်လတက်သ္ၚာသကိုပ်ဂမၠိုၚ် မထပ်လဝ်တုဲ စုတ်ခၟောံသ္ၚာတုဲ ကြာတ်ကြဴတုဲမ္ဂး ဂိုၚ်ကေတ် ဗဗေၚ်တုဲ ဟွံလဇုဲလောန် ဟွံပြဟ်လောန် သ္ဒးလုပ်ကွာန် ဗွဲမဒးရးရ၊ သီုမဂြောပ်ဗ္ဒန်လဝ် ဗွဲမဒးရး သ္ဒးအာပ္ဍဲအပ္ဍဲကွာန်ရ။ ပ ။ ထံက်ဂန်လဝ်ဂၞိၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ဓလီုလဝ်က္ဍိုပ်တုဲ ဟဂပ်ဝ်အာ ပ္ဍဲအပ္ဍဲကွာန်ရ၊ ကွာ်ကချေအ်ခ္ဍိုတ် နကဵုဒၞေဟ်,တၞုၚ်ဇိုၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ။
ခမဳမလုပ်သ္ၚိဂှ် “နဂၠံၚ်တရဴဝွံ ကြပ်လုပ်ရ၊ နဂၠံၚ်တရဴဝွံ ကြက်တိတ်ရ” ရဴဝွံ ဒးစၟတ်သမ္တီရ၊ ဟဂပ်ဝ်လုပ် ဗွဲမပြဟ်လောန်ရ၊ ဟဂပ်ဝ်တိတ် ဗွဲမပြဟ်လောန်ရ၊ ဟဂပ်ဝ်ဒတူ ပ္ဍဲဌာန်မသ္ၚောဲလောန်ရ၊ ဟဂပ်ဝ်ဒတူ ပ္ဍဲဌာန်မကြပ်လောန်ရ၊ ဟဂပ်ဝ်ဒတူ ပ္ဍဲဗွဲမလအ်လောန်ရ၊ ဟဂပ်ဝ်ကလေၚ် ဗွဲမပြဟ်ရ၊ ခမဳတဒတူဂှ် “မိက်ကဵုဒါန် (လံၚ်) ပိဏ္ဍပါတ်ဟာ၊ ဟွံမိက်ကဵုဒါန်ဟာ” ရဴဝွံ ဒးစၟတ်သမ္တီရ။
ဖျေံကၠေံ ကမၠောန်ကီု ဒၠိုက်ကတဵုနူဒၞာဲကီု ဇွိတ်သပေါတ် (ရပ်) ယံက်နော်ကီု ဇွိတ်သပေါတ်ထၟာဲပ္ၚာန်ကီု ကဵုဒတူဒေံါကီုကီု “မိက်ကဵုဒါန်ရ” ရဴဝွံ (ပၠုပ်စိုတ်တုဲ) ဒးဒတူရ။
ကဵုဒါန် (လံၚ်) ပိဏ္ဍပါတ်မ္ဂး နကဵုတဲပါဲ ဖါဲကၠေံသ္ၚာတုဲ နကဵုတဲပုၚ် ဖျဝ်ဖျေံဗဗေၚ်တုဲ မိန်လဝ်ဗဗေၚ် နကဵုတဲဂမၠိုၚ်ၜါလပါ်တုဲ သ္ဒးဒုၚ်ဂိုၚ်ကေတ် ပိဏ္ဍပါတ်ရ၊ ဟဂပ်ဝ်သ္ၚေဝ်ရံၚ်မုက္ခဝါဗြဴမကဵုဒါန်ပိဏ္ဍပါတ်၊ မိက်ကဵုဒါန် (လံၚ်) သွဟာ၊ ဟွံမိက်ကဵုဒါန်ဟာ” ရဴဝွံ ဒးစၟတ်သမ္တီရ။ ဖျေံကၠေံ ကမၠောန်ကီု ဒၠိုက်ကတဵုနူဒၞာဲကီု ဇွိတ်သပေါတ် (ရပ်) ယံက်နော်ကီု ဇွိတ်သပေါတ်ထၟာဲပ္ၚာန်ကီု ကဵုဒတူဒေံါကီုကီု “မိက်ကဵုဒါန်ရ” ရဴဝွံ (ပၠုပ်စိုတ်တုဲ) ဒးဒတူရ။ ကဵုဒါန်ပိဏ္ဍပါတ်တုဲမ္ဂး ဂြောပ်ဗ္ဒန်ကၠေံဗဗေၚ် နကဵုသ္ၚာတုဲ ဟွံပြဟ်ဟွံလဇုဲ ဒးကလေၚ်စဴ ဗွဲမဒးရးရ။
သီုမဂြောပ်ဗ္ဒန်လဝ် ဗွဲမဒးရး သ္ဒးအာပ္ဍဲအပ္ဍဲကွာန်ရ။ ပ ။ ကွာ်ကချေအ်ခ္ဍိုတ် နကဵုဒၞေဟ်,တၞုၚ်ဇိုၚ်တုဲ ဟဂပ်ဝ်အာ ပ္ဍဲအပ္ဍဲကွာန်ရ။ တိတ်ကၠုၚ်နူကွာန်မ္ဂး စုတ်ဗဗေၚ် ပ္ဍဲထိုၚ်တုဲ ကွက်ကၟာဲ ပ္ဍဲပၞး ခ္ဍပ်ကၠေံသ္ၚာ ပတိုန်စွံ ပ္ဍဲက္ဍိုပ်တုဲ သီုမလိုန်ဍိုက်ဒၞပ်ဂှ် ဒးအာရ။
ယွံခမဳတအ် ခမဳပဒတဴပ္ဍဲဂြိုပ်ဂှ် ဒးစွံပတန်လဝ် ဍာ်သုၚ်ရ၊ ဒးစွံပတန်လဝ် ဍာ်ရပ်စပ်ရ၊ ဒးစွံပတန်လဝ် ပၟဝ်ရ၊ ဒးစွံပတန်လဝ် ဒၞိဟ်ပၟတ် ဗၞုဟ်ပၟတ်ရ၊ ဒးစွံပတန်လဝ် လေံဒစုန် ပ္ဍဲဇရေၚ်ရ၊ ဒးဂိုၚ်ကတ်ကေတ် ပရူပရာနက္ချတ်ဂမၠိုၚ်အိုဿီုကီု ပရူပရာနက္ချတ်ဂမၠိုၚ်မွဲလစှေ်ကီုရ၊ ဒးတီစဳကၠး ပ္ဍဲဒိုဟ်ဂမၠိုၚ်ရ။ 
ယွံခမဳတအ် ဣဝွံတုန် ဒ္ဂေတ်ဝတ် ခမဳပဒတဴပ္ဍဲဂြိုပ်ဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳပဒတဴပ္ဍဲဂြိုပ်ဂမၠိုၚ် ဒးဒ္ဂေတ်ရ ရဴဝွံ (သ္ဂးရ)။

===၈.၈။ ဒ္ဂေတ်ဝတ် ပ္ဍဲဘာသၞာသတိက်သၞာဒၟံင်===
၃၆၉။	ပ္ဍဲအခိၚ်ဂှ် ခမဳဂမၠိုၚ်ဗွဲမဂၠိုၚ် ဇိၚ်သ္ၚာ ပ္ဍဲအမှဲအကးအိုတ်ရ၊ ခမဳဆဗ္ဗဂ္ဂဳဂမၠိုၚ် ဂရိုက်သၞာသတိက်သၞာဒၟံၚ် ပ္ဍဲဌာန်ဒစးကျာအိုတ်ရ၊ ခမဳဂမၠိုၚ် တ္ၜန်တ္ၜောဲနှဴရဴ နမၠိုက်အိုတ်ရ။ ခမဳပၟိက်အောန်ဂမၠိုၚ်ဂှ် “ မုဟိုတ် ခမဳဆဗ္ဗဂ္ဂဳဂမၠိုၚ် ဂရိုက်သၞာသတိက်သၞာဒၟံၚ် ပ္ဍဲဌာန်ဒစးကျာအိုတ်ရော?၊ ခမဳဂမၠိုၚ် တ္ၜန်တ္ၜောဲနှဴရဴ နမၠိုက်အိုတ်ရ” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။ ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။ ယွံခမဳတအ် ခမဳဆဗ္ဗဂ္ဂဳဂမၠိုၚ် ဂရိုက်သၞာသတိက်သၞာဒၟံၚ် ပ္ဍဲဌာန်ဒစးကျာအိုတ်ရ၊ ခမဳဂမၠိုၚ် တ္ၜန်တ္ၜောဲနှဴရဴ နမၠိုက်အိုတ်ရ ဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၇၀။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ် ပ္ဍဲဘာသၞာသတိက်သၞာဒၟံၚ် ကုခမဳဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ် ပ္ဍဲဘာသၞာသတိက်သၞာဒၟံၚ်ရ။ ဘာယဝ်သၟိက်ဟန်ဗန်နွံမ္ဂး သၟဟ်ရထမ္ဂး သၟဟ်အစောံမ္ဂး ဒးကွဟ်ၚးတးရ။
ခမဳမသောၚ်ဖ္ဍောၚ်ၚးတးဘာဂှ် ဗွဲကိုပ်ကၠာ ရၚ်တၠုၚ်ပတိတ် ဗဗေၚ်သ္ၚာတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် သၞာနိသဳဒိုန်သၞာလးတိက်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်ရၚ်တၠုၚ်ပတိတ် ဖုန်ဂၞဳတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဇံၚ်ခါတ်ဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဂတဵုဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဇိုၚ်ဇံၚ်ဂမၠိုၚ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ထၟာဲဂစှ် (ထၟာဲတဲ) တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂတဵုဒလာဲတုဲ သ္ဒးစွံလဝ် ပ္ဍဲဒၞာဲမဗဗွဲရ၊ သၞာလးတိဂှ် သမ္တီလဝ် ဒၞာဲလးလၟိုန်တုဲ ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ပ္ဍဲဘာ ယဝ်သ္ၚိစၟဇာဖိုၚ်နွံမ္ဂး သ္ဒးပါဲကၠေံ နူသၠဖ္ဍာန် ဗွဲကိုပ်ကၠာရ၊ သ္ဒးဇိုတ်ပေါတ်ဗတၚ်ကျာ ကေုာံ သကဲခဒမ်ဂမၠိုၚ်ရ။
ဗ္ဒၚ်မသ္ပကလိတ်ကလောတ် နကဵုခၞိက်တိကမၠေတ်ဗကေတ် (နကဵုဆီတၟံ)ဂှ် ပတိုဟ်တိုန်မ္ဂး ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ တိမသ္ပလဝ်ကလိတ်ကလောတ် နကဵုသာ်လမ္စံက်ဂှ် ပတိုဟ်တိုန်မ္ဂး ဖ္ဍုက်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးပေါတ်ဇိုတ်ရ၊ ဒှ်တိမဟဂွံသ္ပကလိတ်ကလောတ်မ္ဂး လၟုဟ်ဖရုဲဍာ်တုဲ “လ္ပကဵုမၠိုက်တိုန်ဘာညိ” ရဴဝွံ (စွံစိုတ်တုဲ) သ္ဒးကွဟ်ကၟဟ်ရ၊ ပကောံဖအုံလဝ် အိက်ကၟဟ်တုဲ သ္ဒးထောံထောံ ပ္ဍဲဌာန်မဗဗွဲရ။
ဟဂပ်ဝ်ဂရိုက် သၞာသတိက်သၞာဒၟံၚ် ပ္ဍဲဇရေၚ်ခမဳရ၊ ဟဂပ်ဝ်ဂရိုက် သၞာသတိက်သၞာဒၟံၚ် ပ္ဍဲဇရေၚ်ဘာရ၊ ဟဂပ်ဝ်ဂရိုက် သၞာသတိက်သၞာဒၟံၚ် ပ္ဍဲဇရေၚ်ဍာ်သုၚ်ရ၊ ဟဂပ်ဝ်ဂရိုက် သၞာသတိက်သၞာဒၟံၚ် ပ္ဍဲဇရေၚ်ဍာ်ရပ်စပ်ရ၊ ဟဂပ်ဝ်ဂရိုက် သၞာသတိက်သၞာဒၟံၚ် ပ္ဍဲဌာန်ဒစးကျာရ၊ ဒးဂရိုက် သၞာသတိက်သၞာဒၟံၚ် ပ္ဍဲသၟဝ်ဗလဲကျာရ။
စဲတ္ၚဲသအးဇ္ၚး သၞာလးတိတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ဇိုၚ်ဇံၚ်ဂမၠိုၚ်တုဲမ္ဂး သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဇံၚ်ခါတ်တုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဂတဵုတုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဖုန်ဂၞဳတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး သၞာနိသဳဒိုန် သၞာလးတိက်တုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ထၟာဲဂစှ်တုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ၊ စဲတ္ၚဲဇိုတ်ပေါတ်ဂတဵုဒလာဲတုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ။
သ္ဒးစွံဗဗေၚ်သ္ၚာရ။ ခမဳ မိက်ဂွံစွံဗဗေၚ်ဂှ် နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ ခမဳ မိက်ဂွံစွံသ္ၚာဂှ် နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။ 
နူဒိုဟ်ဗၟံက် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ဗၟံက်ဂမၠိုၚ်ရ၊ နူဒိုဟ်ပလိုတ် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ပလိုတ်ဂမၠိုၚ်ရ၊ နူဒိုဟ်သၟဝ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၟဝ်ကျာဂမၠိုၚ်ရ၊ နူဒိုဟ်သၠုၚ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၠုၚ်ကျာဂမၠိုၚ်ရ၊ ဒှ်အခိၚ်ဂမ္တဴမ္ဂး ပ္ဍဲအခိၚ်တ္ၚဲ သ္ဒးကၟာတ်ဒဝ်လဝ် ဗတၚ်ကျာဂမၠိုၚ်ရ၊ ပ္ဍဲအခိၚ်ဗတမ် သ္ဒးပံက်လဝ်ရ။
ပြဝိုဏ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ပြဝိုဏ်ရ။ မုက်ထော်တြၚ်ခဒမ်ဟုမ်ဍာ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် မုက်ထော်တြၚ်ခဒမ်ဟုမ်ဍာ်ရ။ ဇြပ်ကောံဓရီု သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ဇြပ်ကောံဓရီုရ။ ရုၚ်ပၟတ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ရုၚ်ပၟတ်ရ။ သ္ၚိဝစ် (သ္ၚိဍာ်) သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် သ္ၚိဝစ်ရ။ ဍာ်သုၚ်ဟွံမွဲမ္ဂး၊ သ္ဒးစွံပတန် ဍာ်သုၚ်ရ။ ဍာ်ရပ်စပ်ဟွံမွဲမ္ဂး၊ သ္ဒးစွံပတန် ဍာ်ရပ်စပ်ရ။ ပ္ဍဲနုၚ်ဍာ်ကြာတ် (နုၚ်သအးသ္ၚိဍာ်) ဍာ်ဟွံမွဲမ္ဂး၊ သ္ဒးဗပေၚ်စုတ်ဍာ်ရ။
ယဝ်ပဒတဴ မွဲဟာန် ကေုာံ ခမဳဇၞော် ပ္ဍဲမွဲဘာဓဝ်မ္ဂး ဟွံဂရၚ်ပတီလဴဗ္စ ခမဳဇၞော်တုဲ ဟဂပ်ဝ်သ္ပ ပွမဂိုၚ်ကတ်ကေတ် ပွမသၟာန်ရ၊ ဟဂပ်ဝ်သ္ပ ပွမသှ်ၛာဲရ၊ ဟဂပ်ဝ်သ္ပ ပွမတွံဓရ်ရ၊ ဟဂပ်ဝ်သ္ပ ပွမဍေန်ပၟတ်ရ၊ ဟဂပ်ဝ်ပလိုတ်ပၟတ်ရ၊ ဟဂပ်ဝ်ပံက် ဗတၚ်ကျာဂမၠိုၚ်အိုတ်ရ၊ ဟဂပ်ဝ်ကၟာတ် ဗတၚ်ကျာဂမၠိုၚ်အိုတ်ရ၊ ယဝ်ကွာ်စၚ်္ကြမ် မွဲဟာန် ကေုာံ ခမဳဇၞော် ပ္ဍဲမွဲစၚ်္ကြမ်ဓဝ်မ္ဂး ဂတမုက်လပါ်ခမဳဇၞော်နွံတုဲ ဒးကွာ်ရ၊ ဟဂပ်ဝ်ကဵုဓဇိုတ်တေက်ဒး ခမဳဇၞော် နကဵုတၞုၚ်မုက်သ္ၚာရ။
ယွံခမဳတအ် ဣဝွံတုန် ဒ္ဂေတ်ဝတ်ခမဳဂမၠိုၚ် ပ္ဍဲဘာသၞာသတိက်သၞာဒၟံၚ်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ်ပ္ဍဲဘာသၞာသတိက်သၞာဒၟံၚ်ရ။

===၈.၉။ ဝတ်ဒးဒ္ဂေတ် ပ္ဍဲသ္ၚိဇရုၚ်ပလက်===
၃၇၁။	ပ္ဍဲအခိၚ်ဂှ် ခမဳဆဗ္ဗဂ္ဂဳဂမၠိုၚ် ၜိုန်ခမဳထေရ်ဇၞော်ဂမၠိုၚ် ဂပ်ဝ်ဆေဝ်ဒဝ်အိုတ်လေဝ် သ္ပဟိုတ်ကဵု ဟွံရှေ်သှေ်ရဴဂဴတုဲ ပ္ဍဲသ္ၚိဇရုၚ်ပလက် ပတိုန်(စုတ်) အှော်ဗွဲမဂၠိုၚ်တုဲ စံၚ်ဗဂဵုပၟတ် ကၟာတ်ဒဝ်ထောံတြၚ်တုဲမ္ဂး ဂဇအ်ဒၟံၚ်ပ္ဍဲဇရေၚ်တြၚ်အိုတ်ရ။ ခမဳဂမၠိုၚ် ဟွံကလိဂွံပၞော်တြၚ်ဒှ်တုဲ ဟိုတ်မဂမ္တဴဂှ်ရ ဗ္ၜူတုဲ လောတ်အိုတ်ရ။ ခမဳ ပၟိက်အောန်ဂမၠိုၚ်ဂှ်—
“မုဟိုတ် ခမဳဆဗ္ဗဂ္ဂဳဂမၠိုၚ် ၜိုန်ခမဳထေရ်ဇၞော်ဂမၠိုၚ် ဂပ်ဝ်ဆေဝ်ဒဝ်အိုတ်လေဝ် သ္ပဟိုတ်ကဵု ဟွံရှေ်သှေ်ရဴဂဴတုဲ ပ္ဍဲသ္ၚိဇရုၚ်ပလက် ပတိုန် (စုတ်) အှော်ဗွဲမဂၠိုၚ်တုဲ စံၚ်ဗဂဵုပၟတ် ကၟာတ်ဒဝ်ထောံတြၚ်တုဲမ္ဂး ဂဇအ်ဒၟံၚ်ပ္ဍဲဇရေၚ်တြၚ်အိုတ်ရော?။ ခမဳဂမၠိုၚ် ဟွံကလိဂွံပၞော်တြၚ်ဒှ်တုဲ ဟိုတ်မဂမ္တဴဂှ်ရ ဗ္ၜူတုဲ လောတ်အိုတ်ရ ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
“ယွံခမဳတအ် ခမဳဆဗ္ဗဂ္ဂဳဂမၠိုၚ် ၜိုန်ခမဳထေရ်ဇၞော်ဂမၠိုၚ် ဂပ်ဝ်ဆေဝ်ဒဝ်အိုတ်လေဝ် သ္ပဟိုတ်ကဵု ဟွံရှေ်သှေ်ရဴဂဴတုဲ ပ္ဍဲသ္ၚိဇရုၚ်ပလက် ပတိုန် (စုတ်) အှော်ဗွဲမဂၠိုၚ်တုဲ စံၚ်ဗဂဵုပၟတ် ကၟာတ်ဒဝ်ထောံတြၚ်တုဲမ္ဂး ဂဇအ်ဒၟံၚ်ပ္ဍဲဇရေၚ်တြၚ်အိုတ်ရ။ ခမဳဂမၠိုၚ် ဟွံကလိဂွံပၞော်တြၚ်ဒှ်တုဲ ဟိုတ်မဂမ္တဴဂှ်ရ ဗ္ၜူတုဲ လောတ်အိုတ်ရဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ ။ ပ ။ တွံကဵုဂလာန်ဓရ်တုဲမ္ဂး—
ယွံခမဳတအ် ခမဳထေရ်ဇၞော် သီုမဂပ်ဝ်ဆေဝ်ဒဝ်ဂှ် သ္ပဟိုတ်ကဵုဟွံရှေ်သှေ်ရဴဂဴတုဲ ပ္ဍဲသ္ၚိဇရုၚ်ပလက် ပတိုန် (စုတ်) အှော်ဗွဲမဂၠိုၚ်တုဲ ဟဂပ်ဝ်စံၚ်ဗဂဵုပၟတ်ရ။ ကုခမဳ မစံၚ်ဗဂဵုဂှ် ဒးအာပတ် ဒုက္ကဋ်ရ။
ယွံခမဳတအ် ကၟာတ်ဒဝ်ထောံတြၚ်တုဲ ဟဂပ်ဝ်ဂဇအ် ပ္ဍဲဇရေၚ်တြၚ်ရ၊ ကုခမဳ မဂဇအ်ဂှ် ဒးအာပတ်ဒုက္ကဋ်ရ ရဴဝွံ သ္ဂးကဵုခမဳဂမၠိုၚ်ရ။
၃၇၂။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ် ပ္ဍဲသ္ၚိဇရုၚ်ပလက် ကုခမဳဂမၠိုၚ်၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ် ပ္ဍဲသ္ၚိဇရုပ်ပလက်ရ။
ခမဳ မအာသ္ၚိဇရုၚ်ပလက် ဗွဲကိုပ်ကၠာဂှ် ပတေၚ်ဂၠိုၚ်မ္ဂး ဒးအုဲထောံထောံပတေၚ်ရ၊ သ္ၚိဇရုၚ်ပလက် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် သ္ၚိဇရုၚ်ပလက်ရ၊ ခုၚ်တိဗွဝ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် ခုၚ်တိဗွဝ်ရ၊ ပြဝိုဏ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် ပြဝိုဏ်ရ၊ မုက်ထော်တြၚ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် မုက်ထော်တြၚ်ရ၊ ဇြပ်သ္ၚိဇရုၚ်ပလက် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် ဇြပ်သ္ၚိဇရုၚ်ပလက်ရ။
သ္ဒးထ္ၜိုန်ကလောံ ခၞိက်ကြကောတ် နကဵုဍာ်ရ၊ သ္ဒးဖ္ဍုက်တိကမၠေတ် နကဵုဍာ်ရ၊ သ္ဒးချာဲဗပေၚ်ဍာ် ပ္ဍဲဒၞိဟ်ဇရဟုမ်ဍာ်ရ၊ ခမဳမလုပ်သ္ၚိဇရုၚ်ပလက်ဂှ် လံက်လေတ်မုက် နကဵုတိကမၠေတ် မဖ္ဍုက်လတ်ဍာ်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးလုပ်သ္ၚိဇရုၚ်ပလက်ရ၊ ဃရိတ်ခဇ် ခမဳဇၞော်ဂမၠိုၚ်တုဲ ဟဂပ်ဝ်ဂဇအ်ရ၊ ဟဂပ်ဝ်ဆေဝ်ဒဝ်ခမဳသၟတ်ဂမၠိုၚ် နကဵုသၞာအိုတ်ရ၊ သၟဟ်ရထမ္ဂး ပ္ဍဲသ္ၚိဇရုၚ်ပလက် သ္ဒးပေါတ်မိဟ် ကုခမဳထေရ်ဇၞော်ဂမၠိုၚ်ရ၊ ခမဳမတိတ်ကၠုၚ် နူသ္ၚိဇရုပ်ပလက်ဂှ် ဂိုၚ်ကေတ်ဂတဵုသ္ၚိဇရုၚ်ပလက်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးတိတ် နူသ္ၚိဇရုၚ်ပလက်ရ။ သၟဟ်ရထမ္ဂး ပ္ဍဲဍာ်လေဝ် သ္ဒးပေါတ်မိဟ် ကုခမဳထေရ်ဇၞော်ဂမၠိုၚ်ရ၊ ဟဂပ်ဝ်ဟုမ်ဍာ် ပ္ဍဲဂတခမဳထေရ်ဇၞော်ဂမၠိုၚ်ရ၊ ဟဂပ်ဝ်ဟုမ်ဍာ် ပ္ဍဲလတူရ၊ ဟုမ်ဍာ်တုဲ ခမဳမတိုန်ကၠုၚ်ဂှ် သ္ဒးကဵုဂၠံၚ် ကုခမဳမစှေ်ဍာ်ဂမၠိုၚ်၊ ခမဳမတိတ်ကၠုၚ် နူသ္ၚိဇရုၚ်ပလက် လက်ကရဴအိုတ်ဂှ် ပ္ဍဲသ္ၚိဇရုၚ်ပလက် ဒှ်လၟက်သရီုမ္ဂး သ္ဒးကြာတ်ကြဴရ၊ ကြာတ်ကြဴဒၞိဟ်တိကမၠေတ်တုဲ သီဂိုၚ်ဒေပ် ဂတဵုသ္ၚိဇရုၚ်ပလက်တုဲ ပလိုတ်ပၟတ်တုဲ ကၟတ်ဒဝ်တြၚ်တုဲ သ္ဒးစ္ဍးအာရ။ ယွံခမဳတအ် ဣဝွံတုန် ဒ္ဂေတ်ဝတ်ခမဳဂမၠိုၚ် ပ္ဍဲသ္ၚိဇရုၚ်ပလက်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ်ပ္ဍဲသ္ၚိဇရုၚ်ပလက်ရ။

===၈.၁၀။ ဝတ်ဒးဒ္ဂေတ် ပ္ဍဲဝစ္စကုဋဳ===
၃၇၃။	ပ္ဍဲအခိၚ်ဂှ် ခမဳမွဲဇကု မၞုံကဵုဗြာဟ္မဏဇာတ်ဂှ် သၠးတရဴဇၞော်တုဲမ္ဂး “တရဴဇၞော်ယုတ်သဝ်တုဲ သၟူအမြာဲဟွံဒးရးဝွံ မုရဴညးမွဲ ဂွံကြာတ်ဍာ်ကရာတ်ရော” ရဴဝွံ ဟွံမွဲပၟိက် တၞဟ်နကြာတ်ဍာ်ကရာတ်ရ၊ ပ္ဍဲဝစ္စမဂ် ခမဳဂှ် စၟတျုတန်တဴရ။ ပ္ဍဲအခိၚ်ဂှ် ခမဳဂှ် ဟီုလဴဗ္စ ဟိုတ်ပရူပရာဂှ် ကုခမဳဂမၠိုၚ်ရ။ ယွံကောန်တၠ ပသာ်ရော? တၠအဲ သၠးတရဴဇၞော်တုဲမ္ဂး ဟွံကြာတ်ဍာ်ကရာတ်ဟာ ရဴဝွံ သၟာန်အိုတ်ရ။ ယွံကောန်တၠတအ် ဟွံကြာတ်ဂှ် ဍာံပြရ ရဴဝွံ သ္ဂးရ။ ခမဳ ပၟိက်အောန်ဂမၠိုၚ်ဂှ် “မုဟိုတ် ခမဳဂှ် သၠးတရဴဇၞော်တုဲမ္ဂး ဟွံကြာတ်ဍာ်ကရာတ်ရော” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
“ယွံခမဳ တၠအဲ သၠးတရဴဇၞော်တုဲမ္ဂး ဟွံကြာတ်ဍာ်ကရာတ်ရ ဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး—
“ယွံခမဳတအ် သၠးတရဴဇၞော်တုဲမ္ဂး သီုမၞုံကဵုဍာ် ဟွံကြာတ်ဍာ်ကရာတ်ဂှ် ဟဂပ်ဝ်မံၚ်ရ၊ ကုခမဳ ဟွံကြာတ်ဂှ် ဒးအာပတ်ဒုက္ကဋ်ရ” ရဴဝွံ သ္ဂးကဵုခမဳဂမၠိုၚ်ရ။
ပ္ဍဲအခိၚ်ဂှ် ခမဳဂမၠိုၚ် ပ္ဍဲသ္ၚိဝစ် (သ္ၚိဍာ်) သၠးတရဴဇၞော် အတိုၚ်လၟေၚ်ညးဇၞော်အိုတ်ရ၊ ခမဳသၟတ်ဂမၠိုၚ် ၜိုန်ကၠုၚ်ဗွဲကိုပ်ကၠာလေဝ် သီုမမိက်သၠးတရဴဇၞော်ဂှ် ဒးလၟတ်မၚ်ဒၟံၚ်အိုတ်ရ၊ ခမဳသၟတ်ဂမၠိုၚ် ဒးအေၚ်လဝ်တရဴဇၞော်ဂှ်ရ ဗ္ၜူတုဲလောတ်စှေ်အိုတ်ရ။ 
ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။ ယွံခမဳတအ် ဍာံပြဟာ။ ပ ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ 
“ယွံခမဳတအ် ပ္ဍဲသ္ၚိဝစ် ဟဂပ်ဝ်သၠးတရဴဇၞော် အတိုၚ်လၟေၚ်ညးဇၞော်ရ၊ ကုခမဳသၠးဂှ် ဒးအာပတ်ဒုက္ကဋ်ရ၊ ယွံခမဳတအ် ကဵုအခေါၚ် သွက်ဂွံသၠးတရဴဇၞော် အတိုၚ်လၟေၚ်ညးကၠုၚ်စိုပ်ရ ရဴဝွံ (သ္ဂးရ)။
ပ္ဍဲအခိၚ်ဂှ် ခမဳဆဗ္ဗဂ္ဂဳဂမၠိုၚ် ဗွဲမပြဟ်လောန်လေဝ် လုပ်သ္ၚိဝစ်အိုတ်ရ၊ သၠိုက်ပတိုန်သပိုၚ်တုဲလေဝ် လုပ်သ္ၚိဝစ်အိုတ်ရ၊ သီုမခအိဟ် (ဂိုတ်) တဴ အိဟ်အိဟ်ဂမၠိုၚ်လေဝ် သၠးတရဴဇၞော်အိုတ်ရ၊ သီုမစတဴဆုဒကဂမၠိုၚ်လေဝ် သၠးတရဴဇၞော်အိုတ်ရ၊ ပ္ဍဲမ္ၚးဒၞိဟ်ကရံက်တရဴဇၞော်လေဝ် သၠးတရဴဇၞော်အိုတ်ရ၊ ပ္ဍဲမ္ၚးဒၞိဟ်ကရံက်တရဴသၟတ်လေဝ် သၠးတရဴသၟတ်အိုတ်ရ၊ ပ္ဍဲဒၞိဟ်တရဴသၟတ်လေဝ် ချဟ်စုတ်ဍာ်ပါၚ်အိုတ်ရ၊ နဃရိုအ် (လေံကၞေဟ်) မသကာတ်လေဝ် ဗိုၚ် (ဃမိုၚ်) အိုတ်ရ၊ ဃရိုအ်ဗိုၚ်တုဲလေဝ် ပတုံဖျေံပ္ဍဲကတိုၚ်တရဴဇၞော်အိုတ်ရ၊ ဗွဲမပြဟ်လောန်လေဝ် တိတ်ကၠုၚ်အိုတ်ရ၊ သၠိုက်ပတိုန်သပိုၚ်တုဲလေဝ် တိတ်ကၠုၚ်အိုတ်ရ၊ သ္ပဗရုစာပ်စာပ်တုဲလေဝ် ကြာတ်ဍာ်ကရာတ်အိုတ်ရ၊ ပ္ဍဲခရော်ဍာ်ကရာတ်လေဝ် သၟေဟ်စွံလဝ်ဍာ်အိုတ်ရ။
ခမဳပၟိက်အောန်ဂမၠိုၚ်ဂှ် “ ခမဳဆဗ္ဗဂ္ဂဳဂမၠိုၚ် ဗွဲမပြဟ်လောန်လေဝ် လုပ်သ္ၚိဝစ်အိုတ်ရော?၊ သၠိုက်ပတိုန်သပိုၚ်တုဲလေဝ် လုပ်သ္ၚိဝစ်အိုတ်ရော?၊ သီုမခအိဟ် (ဂိုတ်) တဴ အိဟ်အိဟ်ဂမၠိုၚ်လေဝ် သၠးတရဴဇၞော်အိုတ်ရော?၊ သီုမစတဴဆုဒကဂမၠိုၚ်လေဝ် သၠးတရဴဇၞော်အိုတ်ရော?၊ ပ္ဍဲမ္ၚးဒၞိဟ်ကရံက်တရဴဇၞော်လေဝ် သၠးတရဴဇၞော်အိုတ်ရော?၊ ပ္ဍဲမ္ၚးဒၞိဟ်ကရံက်တရဴသၟတ်လေဝ် သၠးတရဴသၟတ်အိုတ်ရော?၊ ပ္ဍဲဒၞိဟ်တရဴသၟတ်လေဝ် ချဟ်စုတ်ဍာ်ပါၚ်အိုတ်ရော?၊ နဃရိုအ် (လေံကၞေဟ်) မသကာတ်လေဝ် ဗိုၚ် (ဃမိုၚ်) အိုတ်ရော?၊ ဃရိုအ်ဗိုၚ်တုဲလေဝ် ပတုံဖျေံပ္ဍဲကတိုၚ်တရဴဇၞော်အိုတ်ရော?၊ ဗွဲမပြဟ်လောန်လေဝ် တိတ်ကၠုၚ်အိုတ်ရော?၊ သၠိုက်ပတိုန်သပိုၚ်တုဲလေဝ် တိတ်ကၠုၚ်အိုတ်ရော?၊ သ္ပဗရုစာပ်စာပ်တုဲလေဝ် ကြာတ်ဍာ်ကရာတ်အိုတ်ရော?၊ ပ္ဍဲခရော်ဍာ်ကရာတ်လေဝ် သၟေဟ်စွံလဝ်ဍာ်အိုတ်ရော? ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
ယွံခမဳတအ် ဍာံပြဟာ။ ပ ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၇၄။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဝတ်မဒးဒ္ဂေတ် ပ္ဍဲသ္ၚိဝစ် ကုခမဳဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒး ဒ္ဂေတ် ပ္ဍဲသ္ၚိဝစ်ရ။
ခမဳ မအာသ္ၚိဝစ်ဂှ် ဒတူဒၟံၚ်ပ္ဍဲမ္ၚးတုဲ သ္ဒးခ္ဍက်ခအေမ်ရ၊ ခမဳဂမၠိုၚ် မဂဇအ်ဒၟံၚ် ပ္ဍဲသ္ၚိဝစ်လေဝ် သ္ဒးခ္ဍက်ခအေမ်ရ၊ လ္ၜက်စွံသ္ၚာ ပ္ဍဲဒုန်တေၚ်သ္ၚာကီု ပ္ဍဲဇုက်တေၚ်ဗလဲသ္ၚာကီုတုဲ ဟွံပြဟ်ဟွံလဇုဲ သ္ဒးလုပ်အာသ္ၚိဝစ် ဗွဲမဒးရးရ၊ ဟဂပ်ဝ်လုပ် ဗွဲမပြဟ်လောန်ရ၊ သၠိုက်ပတိုန်သပိုၚ်တုဲ ဟဂပ်ဝ်လုပ်ရ၊ သီုမဒတူဒၟံၚ် ပ္ဍဲဒၞပ်သၠးတရဴဇၞော်ဂှ် ဒးသၠိုက်ပတိုန်သပိုၚ်ရ၊ သီုမခအိဟ်တဴ ဟဂပ်ဝ်သၠးတရဴဇၞော်ရ၊ သီုမစတဴဆုဒက ဟဂပ်ဝ်သၠးတရဴဇၞော်ရ၊ ဟဂပ်ဝ်သၠးတရဴဇၞော် ပ္ဍဲမ္ၚးဒၞိဟ်ကရံက်တရဴဇၞော်ရ၊ ဟဂပ်ဝ်သၠးတရဴသၟတ် ပ္ဍဲဒၞိဟ်ကရံက်တရဴသၟတ်ရ၊ ဟဂပ်ဝ်ချဟ်စုတ်ဍာ်ပါၚ် ပ္ဍဲဒၞိဟ်ကရံက်တရဴသၟတ်ရ၊ ဟဂပ်ဝ်ဗိုၚ် နကဵုဃရိုအ်မသကာတ်မြဟ်ရ၊ ဟဂပ်ဝ်ဒတုံဖျေံ ဃရိုအ် ပ္ဍဲကတိုၚ်တရဴဇၞော်ရ၊ သီုမတန်တဴဒၟံၚ် ပ္ဍဲဒၞပ်သၠးတရဴဇၞော်ဂှ် ဒးဂြောပ်ဗ္ဒန်လဝ်ရ၊ ဟဂပ်ဝ်တိတ် ဗွဲမပြဟ်လောန်ရ၊ သၠိုက်ပတိုန်သပိုၚ်တုဲ ဟဂပ်ဝ်တိတ်ရ၊ သီုမတန်တဴဒၟံၚ် ပ္ဍဲဒၞပ်ကြာတ်ဍာ်ကရာတ်ဂှ် ဟွံထေက်ကဵုသၠိုက်ပတိုန်သပိုၚ်ရ၊ သီုမသ္ပဗရုစာပ်စာပ် ဟဂပ်ဝ်ကြာတ်ဍာ်ကရာတ်ရ၊ ဟဂပ်ဝ်သၟေဟ်စွံလဝ်ဍာ် ပ္ဍဲခရော်ဍာ်ကရာတ်ရ၊ သီုမတန်တဴဒၟံၚ် ပ္ဍဲဒၞပ်ကြာတ်ဍာ်ကရာတ်ဂှ် ဒးဂြောပ်ဗ္ဒန်လဝ်ရ။
သ္ၚိဝစ် ကၠေဝ်ဗာန်တရဴဇၞော်မ္ဂး ဒးကြာတ်ကြဴရ၊ နတိုၚ်ဃရိုအ် (သုၚ်စောဲတုဲ) ပေၚ်မ္ဂး ဒးကိုဟ်ချာဲဃရိုအ်ရ၊ သ္ၚိဝစ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ်သ္ၚိဝစ်ရ၊ ခုၚ်တိဗွဝ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် ခုၚ်တိဗွဝ်ရ၊ ပြဝိုဏ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် ပြဝိုဏ်ရ၊ မုက်ထော်တြၚ် သၟိက်ဟန်ဗန်နွံဒှ်မ္ဂး သ္ဒးကွဟ်ကၟဟ် မုက်ထော်တြၚ်ရ၊ ပ္ဍဲနုၚ်ဍာ်ကြာတ် (နုၚ်သအးသ္ၚိဍာ်) ဍာ်ဟွံမွဲဒှ်မ္ဂး သ္ဒးဗပေၚ်စုတ်ဍာ်ရ။ 
ယွံခမဳတအ် ဣဝွံတုန် ဝတ်ဒ္ဂေတ်ဝတ် ခမဳဂမၠိုၚ် မဒးဒ္ဂေတ်ပ္ဍဲသ္ၚိဝစ်ရ၊ အတိုၚ်ဒ္ဂေတ်ဝတ်ဂှ် ခမဳဂမၠိုၚ် ဒးဒ္ဂေတ် ပ္ဍဲသ္ၚိဝစ်ရ ရဴဝွံ (သ္ဂးရ)။

===၈.၁၁။ ဝတ်ဒးဒ္ဂေတ် ပ္ဍဲအာစာဥပဇ္ၛာယ်===
၃၇၅။	ပ္ဍဲအခိၚ်ဂှ် ခမဳကွးပဒတဴမွဲစွံဂမၠိုၚ် ဟွံဒ္ဂေတ်ဗွဲမဒးရး ပ္ဍဲအ္စာဥပဇ္ၛာယ်ဂမၠိုၚ်အိုတ်ရ။ 
ခမဳပၟိက်အောန်ဂမၠိုၚ်ဂှ် “မုဟိုတ် ခမဳကွးပဒတဴမွဲစွံဂမၠိုၚ် ဟွံဒ္ဂေတ်ဗွဲမဒးရး ပ္ဍဲအ္စာဥပဇ္ၛာယ်ဂမၠိုၚ်ရော” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
“ယွံခမဳတအ် ခမဳကွးပဒတဴမွဲစွံဂမၠိုၚ် ဟွံဒ္ဂေတ်ဗွဲမဒးရး ပ္ဍဲအ္စာဥပဇ္ၛာယ်ဂမၠိုၚ်အိုတ်ရဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ တဳလမၞုံပိုဉ်ကျာ်တြဲ မပတၠပိုဉ်တြဴပြကာ ဟီုဂရိုဟ်ရ။
ယွံခမဳတအ် ခမဳကွးပဒတဴမွဲစွံဂမၠိုၚ် မုဟိုတ် ဟွံဒ္ဂေတ်ဗွဲမဒးရး ပ္ဍဲအ္စာဥပဇ္ၛာယ်ဂမၠိုၚ်အိုတ်ရော?၊ ယွံခမဳတအ် (ပွခမဳဂမၠိုၚ် သ္ပဒးဝွံ) ကုညးဟွံလျုၚ်ဇြုၚ်သ္ဍိုက်ဂမၠိုၚ်ဏီ တၞဟ်နပွမကဵုလျုၚ်ဇြုၚ်သ္ဍိုက်ကီု ။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၇၆။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်ဗွဲမဒးရး ပ္ဍဲအ္စာဥပဇ္ၛာယ်ဂမၠိုၚ် ကုခမဳကွးပဒတဴမွဲစွံဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳကွးပဒတဴမွဲစွံဂမၠိုၚ် ဒးဒ္ဂေတ် ပ္ဍဲအ္စာဥပဇ္ၛာယ်ဂမၠိုၚ်ရ။ ယွံခမဳတအ် ကွးပဒတဴမွဲစွံဂှ် ဒးဒ္ဂေတ်ပ္ဍဲအ္စာဥပဇ္ၛာယ် ဗွဲမဒးရးရ။ ပ္ဍဲဂလာန်ဂှ် ကြက်သ္ဂးဂတဝွံတုန် ပွမဒ္ဂေတ်ဗွဲမဒးရးရောၚ်။
(ကွးပဒတဴမွဲစွံဂှ်) ဒၠိုက်ကတဵုနူဂယးပြဟ်တုဲ သၠောတ်ကၠေံဒၞပ်တုဲမ္ဂး လ္ၜက်ကၠေဟ်ပတိုန်သ္ၚာကၞေဟ် ပ္ဍဲလတူပၞးပါဲမွဲလပါ်တုဲ သ္ဒးဗဂိန်ကဵုဆုဒကရ၊ သ္ဒးဗဂိန်ကဵုဍာ်လာၚ်မုက်ရ၊ သ္ဒးလးသၞာဂဇအ်ရ၊ ယာဂုနွံမ္ဂး ကြဴကြာတ်ခရော်တုဲ သ္ဒးဗဂိန်ကဵုယာဂုရ၊ ကုအ္စာဥပဇ္ၛာယ် မသုၚ်ယာဂုတုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ခရော်တုဲ သ္ပမွဲမဒးရး သီုဟွံကဵုထ္ဍိမြိလုက်စုက်ဒးဂှ် ကြဴကြာတ်တုဲမ္ဂး သ္ဒးသီဂိုၚ်ဒေပ်စွံရ၊ အ္စာဥပဇ္ၛာယ် ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ဒေပ်ထောံသၞာဂဇအ်ဂှ်ရ၊ ယဝ်သၟိက်ဟန်ဗန်နွံမ္ဂး သ္ဒးကွဟ်ကၟဟ် ဒၞာဲဂှ်ရ။
အ္စာဥပဇ္ၛာယ် သၟိက်လုပ်ကွာန်မ္ဂး သ္ဒးဒုၚ်ကဵု သပိုၚ်ဗိုက်လုပ်ကွာန်ရ၊ သ္ဒးဂိုၚ်ကေတ်သပိုၚ်ဗိုက်ပ္ဍဲဘာရ၊ သ္ဒးဒုၚ်ကဵုကာယဗန်ရ၊ ထပ်လဝ် သ္ၚာသကိုပ်ဂမၠိုၚ်တုဲ သ္ဒးဒုၚ်ကဵုရ၊ ကြဴကြာတ်တုဲ သ္ဒးဒုၚ်ကဵုဗဗေၚ်မဒှ်မွဲဟာန်ကေုာံဍာ်ရ။ ယဝ်အ္စာဥပဇ္ၛာယ် နွံပၟိက်ကဵုခမဳဗွက်ကြဴမ္ဂး ဗိုက်သပိုၚ် ဗွဲဗၞဳအဝဏ်မညဳသာ နမဂြောပ်ဗ္ဒန် ဗၞဳအဝဏ်ပိပြကာ (ဗၞဳအဝဏ်တၚ်က္ၜံၚ် ၜါလပါ် ကဵုပံၚ်ဠုတ် မိက်သ္ဂးရ)။ ဒက်ဇုက်ကာယဗန် သၠောံရုက်လတက် သ္ၚာသကိုပ်ဂမၠိုၚ် မထပ်လဝ် စုတ်ခၟောံသ္ၚာ ကြာတ်ကြဴဂိုၚ်ကေတ်ဗဗေၚ်တုဲ သ္ဒးဒှ်ခမဳဗွက်ကြဴ အ္စာဥပဇ္ၛာယ်ရ၊ ဟွံထေက်ကဵုဗက်အာ ဗွဲမသ္ၚောဲလောန်ရ၊ ဟွံထေက်ကဵုဗက်အာ ဗွဲကြပ်လောန်ရ၊ သ္ဒးဒုၚ်ဂိုၚ်ကေတ် ပွမလှာဲဂတးဗဗေၚ်ရ၊ ဃောအ္စာဥပဇ္ၛာယ် ဟီုဒၟံၚ်ဂလာန်ဂှ် ပၠံက်ပၠုပ်ပ္ဍဲအကြာအကြာတုဲ ဟွံထေက်ကဵုဟီုရ၊ အ္စာဥပဇ္ၛာယ် ဟီုသ္ဂးကြပ်ညောန်ကဵုအာပတ်မ္ဂး သ္ဒးဆေဝ်ဒဝ်ရ။
ကလေၚ်ကၠုၚ် (နူဌာန်ဂ္ၚေၚ်ပိဏ္ဍပါတ်) မ္ဂး စဴကၠုၚ်ဗွဲကိုပ်ကၠာတုဲ သ္ဒးလးပညပ်လဝ်သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ ဒစးဒုၚ်တၠုၚ်တရဴတုဲ သ္ဒးဒုၚ်ဂိုၚ်ကေတ် ဗဗေၚ်သ္ၚာရ၊ သ္ဒးဒုၚ်ကဵုသပိုၚ်ဗိုက်ပ္ဍဲဘာရ၊ သ္ဒးဟောဝ်ဂိုၚ်ကေတ် သပိုၚ်ဗိုက်လုပ်ကွာန်ရ၊ ယဝ်သ္ၚာဍေက်ဒၟံၚ်ပလက်မ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးထပ်သ္ၚာရ၊ ထပ်သ္ၚာမ္ဂး “လ္ပကဵုဒှ်ကဝ်ကေက် ‘ပၞေတ်ခ္ဍပ်’ ပ္ဍဲလဒေါဝ်ညိ” ရဴဝွံ သီုမပၠုပ်စိုတ် ယှအ်ကၠေံတၞုၚ်မုဟ်ပန်လပုဟ်တဲတုဲ သ္ဒးထပ်သ္ၚာရ၊ သ္ဒးစွံလဝ် ဇုက်ကာယဗန် ပ္ဍဲအပ္ဍဲသၞာထပ်လဝ်ရ။
ပိဏ္ဍပါတ်နွံတုဲ အ္စာဥပဇ္ၛာယ်လေဝ် မိက်သ္ပပြဘိုဂ်မ္ဂး ဒုၚ်ကဵုဍာ်ရပ်စပ်တုဲ သ္ဒးဗဂိန်ကဵုပိဏ္ဍပါတ်ရ၊ (နွံပၟိက်ဍာ်ဟာ ရဴဝွံ) သ္ဒးဂရၚ်ပတီသၟာန် အ္စာဥပဇ္ၛာယ် နကဵုဍာ်သုၚ်ရ၊ ကုအ္စာ မကဵုပိုဉ်တုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ဗဗေၚ်တုဲမ္ဂး သ္ပဗွဲမဒးရး သီုကဵုထ္ဍိမြိလုက်စုက်ဒးဂှ် ကြဴကြာတ်သအးဇ္ၚးတုဲ သ္ပစဵုကဵုဍာ်ကှ်တုဲမ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးစွံဗဗေၚ်သ္ၚာရ၊ မိက်စွံဗဗေၚ်မ္ဂး နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ မိက်ဂွံစွံသ္ၚာမ္ဂး နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
အ္စာဥပဇ္ၛာယ် ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ထောံ သၞာဂဇအ်ဂှ်ရ၊ သ္ဒးသီဂိုၚ်ဒေပ်ထောံ ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ်ရ၊ ယဝ်သၟိက်ဟန်ဗန်နွံမ္ဂး သ္ဒးကွဟ်ကၟဟ်ဒၞာဲဂှ်ရ။ အ္စာဥပဇ္ၛာယ် မိက်ဟုမ်ဍာ်မ္ဂး သ္ဒးစဳရေၚ်ဍာ်ဟုမ်ရ၊ နွံပၟိက်ကဵုဍာ်လၟုဟ်မ္ဂး သ္ဒးစဳရေၚ်ကဵုဍာ်လၟုဟ်ရ၊ နွံပၟိက်ကဵုဍာ်ဂမ္တဴမ္ဂး သ္ဒးစဳရေၚ်ကဵုဍာ်ဂမ္တဴရ။
အ္စာဥပဇ္ၛာယ် မိက်ဂွံလုပ်သ္ၚိဇရုၚ်ပလက်မ္ဂး သ္ဒးထ္ၜိုန်ကလောံ ခၞိက်ကြကောတ် နကဵုဍာ်ရ၊ သ္ဒးဖ္ဍုက်တိကမၠေတ် နကဵုဍာ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ သီုမဗက်အာ နူလက်ကရဴ နူလက်ကရဴ အ္စာဥပဇ္ၛာယ်ဂှ် ဒုၚ်ကဵုဂတဵုသ္ၚိဇရုၚ်ပလက်တုဲမ္ဂး ဟောဝ်ဂိုၚ်ကေတ်သ္ၚာတုဲ သ္ဒးစွံလဝ် ပ္ဍဲဌာန်မဗဗွဲရ၊ သ္ဒးဒုၚ်ကဵုခၞိက်ကြကောတ်ရ၊ သ္ဒးဒုၚ်ကဵုတိကမၠေတ်ရ။ ယဝ်သၟဟ်ရထမ္ဂး သ္ဒးလုပ်သ္ၚိဇရုၚ်ပလက်ရ၊ ခမဳမလုပ်သ္ၚိဇရုၚ်ပလက်ဂှ် လံက်လေတ်မုက် နကဵုတိကမၠေတ် မဖ္ဍုက်လတ်ဍာ်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးလုပ်သ္ၚိဇရုၚ်ပလက်ရ၊ ဃရိတ်ခဇ် ခမဳဇၞော်ဂမၠိုၚ်တုဲ ဟဂပ်ဝ်ဂဇအ်ရ၊ ဟဂပ်ဝ်ဆေဝ်ဒဝ်ခမဳသၟတ်ဂမၠိုၚ် နကဵုသၞာအိုတ်ရ၊ ပ္ဍဲသ္ၚိဇရုၚ်ပလက် သွက်အ္စာဥပဇ္ၛာယ် သ္ဒးသ္ပကဵုကေၚ်ကာအိုဿီု (မပတမ် ပွမစံၚ်ဗဂဵုပၟတ်) ရ၊ ခမဳမတိတ်ကၠုၚ် နူသ္ၚိဇရုပ်ပလက်ဂှ် ဂိုၚ်ကေတ်ဂတဵုသ္ၚိဇရုၚ်ပလက်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးတိတ် နူသ္ၚိဇရုၚ်ပလက်ရ။ 
ပ္ဍဲအရာဟုမ်ဍာ်လေဝ် သွက်အ္စာဥပဇ္ၛာယ် သ္ဒးသ္ပကေၚ်ကာအိုဿီု (မပတမ် ပွမတုဟ်ပေါတ်မိဟ်) ရ၊ ခမဳမဟုမ်ဍာ်တုဲဂှ် တိုန်ကၠုၚ်ဗွဲကိုပ်ကၠာ အ္စာဥပဇ္ၛာယ်တုဲ သ္ပဇကုဇကု စဵုကဵုဟွံမွဲကဵုဍာ်တုဲ ဗိုက်သပိုၚ်တုဲ သ္ဒးဇိုတ်ကဵုဍာ် နူဇကုအ္စာဥပဇ္ၛာယ်ရ၊ သ္ဒးဒုၚ်ကဵုသပိုၚ်ရ၊ သ္ဒးဒုၚ်ကဵုသ္ၚာသကိုပ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ ကၠုၚ်ဗွဲကိုပ်ကၠာတုဲ သ္ဒးလးပညပ်လဝ် သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ (နွံပၟိက်ဍာ်ဟာ ရဴဝွံ) သ္ဒးဂရၚ်ပတီသၟာန် အ္စာဥပဇ္ၛာယ် နကဵုဍာ်သုၚ်ရ၊ ယဝ်မိက်ကဵုလ္ၚတ်ကတ်ဗတောန်မ္ဂး သ္ဒးလ္ၚတ်ကတ်ဗတောန်ရ၊ ယဝ်မိက်ကဵုသၟာန်ဂၠိုၚ်ဂၠိုၚ်ကဵုဝါမ္ဂး သ္ဒးသၟာန်ဂၠိုၚ်ဂၠိုၚ်ကဵုဝါရ။
ဘာအ္စာဥပဇ္ၛာယ် ပဒတဴဂှ် ယဝ်သၟိက်ဟန်ဗန်နွံမ္ဂး ယဝ်သၟဟ်ရထမ္ဂး သ္ဒးသောၚ် ဖ္ဍောၚ်ၚးတးရ၊ ခမဳမသောၚ်ဖ္ဍောၚ်ၚးတးဘာဂှ် ဗွဲကိုပ်ကၠာ ရၚ်တၠုၚ်ပတိတ် ဗဗေၚ်သ္ၚာတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် သၞာနိသဳဒိုန်သၞာလးတိက်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်ရၚ်တၠုၚ်ပတိတ် ဖုန်ဂၞဳတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဇံၚ်ခါတ်ဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဂတဵုဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဇိုၚ်ဇံၚ်ဂမၠိုၚ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ထၟာဲဂစှ် (ထၟာဲတဲ) တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂတဵုဒလာဲတုဲ သ္ဒးစွံလဝ် ပ္ဍဲဒၞာဲမဗဗွဲရ၊ သၞာလးတိဂှ် သမ္တီလဝ် ဒၞာဲလးလၟိုန်တုဲ ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ပ္ဍဲဘာ ယဝ်သ္ၚိစၟဇာဖိုၚ်နွံမ္ဂး သ္ဒးပါဲကၠေံ နူသၠဖ္ဍာန် ဗွဲကိုပ်ကၠာရ၊ သ္ဒးဇိုတ်ပေါတ်ဗတၚ်ကျာ ကေုာံ သကဲခဒမ်ဂမၠိုၚ်ရ။
ဗ္ဒၚ်မသ္ပကလိတ်ကလောတ် နကဵုခၞိက်တိကမၠေတ်ဗကေတ် (နကဵုဆီတၟံ) ဂှ် ပတိုဟ်တိုန်မ္ဂး ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ တိမသ္ပလဝ်ကလိတ်ကလောတ် နကဵုသာ်လမ္စံက်ဂှ် ပတိုဟ်တိုန်မ္ဂး ဖ္ဍုက်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးပေါတ်ဇိုတ်ရ၊ ဒှ်တိမဟဂွံသ္ပကလိတ်ကလောတ်မ္ဂး လၟုဟ်ဖရုဲဍာ်တုဲ “လ္ပကဵုမၠိုက်တိုန်ဘာညိ” ရဴဝွံ (စွံစိုတ်တုဲ) သ္ဒးကွဟ်ကၟဟ်ရ၊ ပကောံဖအုံလဝ် အိက်ကၟဟ်တုဲ သ္ဒးထောံထောံ ပ္ဍဲဌာန်မဗဗွဲရ။
စဲတ္ၚဲသအးဇ္ၚး သၞာလးတိတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ဇိုၚ်ဇံၚ်ဂမၠိုၚ်တုဲမ္ဂး သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဇံၚ်ခါတ်တုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဂတဵုတုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဖုန်ဂၞဳတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး သၞာနိသဳဒိုန် သၞာလးတိက်တုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ထၟာဲဂစှ်တုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ၊ စဲတ္ၚဲဇိုတ်ပေါတ်ဂတဵုဒလာဲတုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ။
သ္ဒးစွံဗဗေၚ်သ္ၚာရ။ ခမဳ မိက်ဂွံစွံဗဗေၚ်ဂှ် နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ ခမဳ မိက်ဂွံစွံသ္ၚာဂှ် နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
နူဒိုဟ်ဗၟံက် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ဗၟံက်ဂမၠိုၚ်ရ၊ နူဒိုဟ်ပလိုတ် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ပလိုတ်ဂမၠိုၚ်ရ၊ နူဒိုဟ်သၟဝ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၟဝ်ကျာဂမၠိုၚ်ရ၊ နူဒိုဟ်သၠုၚ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၠုၚ်ကျာဂမၠိုၚ်ရ၊ ဒှ်အခိၚ်ဂမ္တဴမ္ဂး ပ္ဍဲအခိၚ်တ္ၚဲ သ္ဒးကၟာတ်ဒဝ်လဝ် ဗတၚ်ကျာဂမၠိုၚ်ရ၊ ပ္ဍဲအခိၚ်ဗတမ် သ္ဒးပံက်လဝ်ရ။
ပြဝိုဏ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ပြဝိုဏ်ရ။ မုက်ထော်တြၚ်ခဒမ်ဟုမ်ဍာ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် မုက်ထော်တြၚ်ခဒမ်ဟုမ်ဍာ်ရ။ ဇြပ်ကောံဓရီု သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ဇြပ်ကောံဓရီုရ။ ရုၚ်ပၟတ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ရုၚ်ပၟတ်ရ။ သ္ၚိဝစ် (သ္ၚိဍာ်) သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် သ္ၚိဝစ်ရ။ ဍာ်သုၚ်ဟွံမွဲမ္ဂး၊ သ္ဒးစွံပတန် ဍာ်သုၚ်ရ။ ဍာ်ရပ်စပ်ဟွံမွဲမ္ဂး၊ သ္ဒးစွံပတန် ဍာ်ရပ်စပ်ရ။ ပ္ဍဲနုၚ်ဍာ်ကြာတ်(နုၚ်သအးသ္ၚိဍာ်) ဍာ်ဟွံမွဲမ္ဂး၊ သ္ဒးဗပေၚ်စုတ်ဍာ်ရ။
ပွမဟွံမိပ်လဟိၚ် ကတဵုဒှ် ကုအ္စာဥပဇ္ၛာယ်မ္ဂး ကွးပဒတဴမွဲစွံဂှ် (အလဵုဇကုလေဝ်) သ္ဒးကော်ဏာဌာန်သအာၚ်ရ၊ (ညးသအာၚ်လေဝ်) သ္ဒးကဵုကော်ဏာရ၊ ဂလာန်ဓရ်လေဝ် သ္ဒးဟီုတွံကဵု ကုအ္စာဥပဇ္ၛာယ်ဂှ်ရ။ ‘သံသယကုက္ကုစ္စ’ ပွမချပ်သၠေဟ်ပၟာ ကတဵုဒှ် ကုအ္စာဥပဇ္ၛာယ်မ္ဂး ကွးပဒတဴမွဲစွံဂှ် သ္ဒးပါဲပၠေၚ်ကၠေံရ၊ (ညးသအာၚ်လေဝ်) သ္ဒးကဵုပၠေၚ်ကၠေံရ၊ ဂလာန်ဓရ်လေဝ် သ္ဒးဟီုတွံကဵု ကုအ္စာဥပဇ္ၛာယ်ဂှ်ရ။ ကွေတ်မှာရာ ကတဵုဒှ် ကုအ္စာဥပဇ္ၛာယ်မ္ဂး ကွးပဒတဴမွဲစွံဂှ် သ္ဒးသောၚ်ကလး ကဵုစာ်စ္ဍးအာရ၊ (ညးသအာၚ်လေဝ်) သ္ဒးကဵုသောၚ်ကလးစာ်စ္ဍးအာရ၊ ဂလာန်ဓရ်လေဝ် သ္ဒးဟီုတွံကဵု ကုအ္စာဥပဇ္ၛာယ် ဂှ်ရ။ အ္စာဥပဇ္ၛာယ် အာစိုပ်ဂရုကအာပတ်တုဲ ထေက်ကဵုတၞဟ်နပဒတဴပြဝးမ္ဂး ကွးပဒတဴမွဲစွံဂှ် “မုရဴသာ်လဵု သၚ် သ္ဂောံကဵုပြဝး ကုအ္စာဥပဇ္ၛာယ်ရော” ရဴဝွံ သ္ဒးသ္ပဂဗုဓ်လွဳပရာရ။ အ္စာဥပဇ္ၛာယ် ထေက်ကဵုတံၚ်ဓဇက်တမ်ဒှ်မ္ဂး ကွးပဒတဴမွဲစွံဂှ် “မုရဴသာ်လဵု သၚ် သ္ဂောံတံၚ်ဓဇက်တမ် အ္စာဥပဇ္ၛာယ်ရော” ရဴဝွံ သ္ဒးသ္ပဂဗုဓ်လွဳပရာရ။ အ္စာဥပဇ္ၛာယ် ထေက်ကဵုဒ္ဂေတ် ‘မာနတ်’ ထေက်ကဵုသ္ဍိုက်မၠိုက်ဒှ်မ္ဂး ကွးပဒတဴမွဲစွံဂှ် “မုရဴသာ်လဵု သၚ် သ္ဂောံကဵုမာနတ် ကုအ္စာဥပဇ္ၛာယ်ရော” ရဴဝွံ သ္ဒးသ္ပဂဗုဓ်လွဳပရာရ။ အ္စာဥပဇ္ၛာယ် ထေက်ကဵုကော်ပၠုပ်အဗ္ဘာန်ဒှ်မ္ဂး ကွးပဒတဴမွဲစွံဂှ် “မုရဴသာ်လဵု သၚ် သ္ဂောံကော်ပၠုပ်အဗ္ဘာန် အ္စာဥပဇ္ၛာယ်ရော” ရဴဝွံ သ္ဒးသ္ပဂဗုဓ်လွဳပရာရ။ သၚ်မိက်သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုအ္စာဥပဇ္ၛာယ်မ္ဂး၊ ကွးပဒတဴမွဲစွံဂှ် “မုရဴသာ်လဵု သၚ် ဟဂွံသ္ပကမ် ကုအ္စာဥပဇ္ၛာယ်ရော?၊ မုရဴသာ်လဵု သ္ဂောံကဵုဒုဟ်သာစှေ်ရော?” ရဴဝွံ သ္ဒးသ္ပဂဗုဓ် လွဳပရာရ။ သၚ် သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုအ္စာဥပဇ္ၛာယ်မ္ဂး၊ ကွးပဒတဴမွဲစွံဂှ် “မုရဴသာ်လဵု အ္စာဥပဇ္ၛာယ် သ္ဂောံဒ္ဂေတ်ဗွဲမဒးရးရော?၊ သ္ဂောံဖျေံတသော်မတွံဂးမာန်ရော?၊ ဒ္ဂေတ်တဴဒ္ဂေတ်မတိတ်ဗၠးမူဒဏ်ရော?၊ သၚ် သ္ဂောံလလမ်ကၠေံကမ်ရော?” ရဴဝွံ သ္ဒးသ္ပဂဗုဓ်လွဳပရာရ။
သ္ၚာအ္စာဥပဇ္ၛာယ်ဂှ် ထေက်ကဵုဒးလပိုက်ကဆံၚ်ဒှ်မ္ဂး၊ ကွးပဒတဴမွဲစွံဂှ် သ္ဒးလပိုက်ကဆံၚ်ရ၊ “မုရဴသာ်လဵု သ္ဂောံလပိုက်ကဆံၚ် သ္ၚာအ္စာဥပဇ္ၛာယ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာအ္စာဥပဇ္ၛာယ်ဂှ် ထေက်ကဵုဒးဇိၚ်မ္ဂး၊ ကွးပဒတဴမွဲစွံဂှ် သ္ဒးဇိၚ်ရ၊ “မုရဴသာ်လဵု သ္ဂောံဇိၚ်သ္ၚာအ္စာဥပဇ္ၛာယ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ၊ သွက်အ္စာဥပဇ္ၛာယ် ထေက်ကဵုဖျိန် ဍာ်လွံက်ဒှ်မ္ဂး၊ ကွးပဒတဴမွဲစွံဂှ် သ္ဒးဖျိန်ဍာ်လွံက်ရ၊ “မုရဴသာ်လဵု သ္ဂောံဖျိန်ဍာ်လွံက် သွက်အ္စာဥပဇ္ၛာယ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာအ္စာဥပဇ္ၛာယ်ဂှ် ထေက်ကဵုဒးဖျောန်ဒှ်မ္ဂး၊ ကွးပဒတဴမွဲစွံဂှ် သ္ဒးဖျောန်ရ၊ “မုရဴသာ်လဵု သ္ဂောံဖျောန် သ္ၚာအ္စာဥပဇ္ၛာယ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ။ ခမဳမဖျောန်သ္ၚာဂှ် သ္ဒးဖျောန်ဂတးဂတန် ဗွဲမဒးရးရ၊ ကိုပ်ကၠာ ထၞဟ်ဍာ်လွံက် ဓဇူဟွံပိုတ်ဏီ စ္ဍးအာဟွံဂွံရ။
သီုဟွံဂရၚ်ပတီပါန်အခေါၚ် အ္စာဥပဇ္ၛာယ် ဟဂပ်ဝ်ကဵုဗဗေၚ် ကုညးလ္ၚဵုရ၊ ဗဗေၚ်ညးလ္ၚဵုဂှ်လေဝ် ဟွံထေက်ကဵုဂိုၚ်ကေတ်ရ၊ ဟဂပ်ဝ်ကဵုသ္ၚာ ကုညးလ္ၚဵုရ၊ သ္ၚာညးလ္ၚဵုဂှ်လေဝ် ဟွံထေက်ကဵုဂိုၚ်ကေတ်ရ၊ ဟဂပ်ဝ်ကဵုပရိက္ခရာ ‘အရပ်စပ်’ ကုညးလ္ၚဵုရ၊ ပရိက္ခရာညးလ္ၚဵုဂှ်လေဝ် ဟွံထေက်ကဵုဂိုၚ်ကေတ်ရ၊ ဟဂပ်ဝ်ကးသော်က္ဍိုပ် ညးလ္ၚဵုဂမၠိုၚ်ရ၊ ဟွံထေက်ကဵုကးသော်က္ဍိုပ်ဇကုဂမၠိုၚ် ကုညးလ္ၚဵုရ၊ ဟဂပ်ဝ်သ္ပကမၠောန်ကေၚ်ကာ ညးလ္ၚဵုဂမၠိုၚ်ရ၊ ဟွံထေက်ကဵုသ္ပကမၠောန်ကေၚ်ကာ (မပတမ် ပွမတုဟ်ပေါတ်မိဟ်) ကုညးလ္ၚဵုရ၊ ဟဂပ်ဝ်သ္ပကေၚ်ကာဇၞော်သၟတ် ညးလ္ၚဵုရ၊ ဟဂပ်ဝ်ကဵုသ္ပကမၠောန်ကေၚ်ကာ ဇၞော်သၟတ်ဇကု ကုညးလ္ၚဵုရ၊ ဟဂပ်ဝ်သ္ပခမဳဗွက်ကြဴ ညးလ္ၚဵုရ၊ ဟဂပ်ဝ်ကဵုညးလ္ၚဵု သ္ပခမဳဗွက်ကြဴဇကုရ၊ ဟဂပ်ဝ်ရၚ်တၠုၚ် ပိဏ္ဍပါတ် ညးလ္ၚဵုရ၊ ဟဂပ်ဝ်ကဵုညးလ္ၚဵု ရၚ်တၠုၚ်ပိဏ္ဍပါတ်ဇကုရ၊ သီုဟွံဂရၚ်ပတီပါန်အခေါၚ် အ္စာဥပဇ္ၛာယ် ဟွံထေက်ကဵုလုပ်ကွာန်ရ၊ ဟွံထေက်ကဵုအာ သုသာန်ရ၊ ဟွံထေက်ကဵုစ္ဍးအာဌာန်သအာၚ်ရ၊ အ္စာဥပဇ္ၛာယ် ဂိယဲဒှ်မ္ဂး၊ လုကဴကာလမဂျိုၚ်ဒၟံၚ်လမျီု သ္ဒးကၠောန်ၜိုတ်လွဳပရာရ၊ စဵုကဵုယဲအ္စာဥပဇ္ၛာယ်ဂှ် ဗၠး သ္ဒးလၟတ်မၚ်ဒၟံၚ်ရ။ 
ယွံခမဳတအ် ဣဝွံတုန် ဒ္ဂေတ်ဝတ် ခမဳကွးပဒတဴမွဲစွံဂမၠိုၚ် မဒးဒ္ဂေတ် ပ္ဍဲအ္စာဥပဇ္ၛာယ်ဂမၠိုၚ်ရ။ အတိုၚ်ဒ္ဂေတ်ဝတ်ဂှ် ခမဳကွးပဒတဴမွဲစွံဂမၠိုၚ် ဒးဒ္ဂေတ် ပ္ဍဲအ္စာဥပဇ္ၛာယ်ဂမၠိုၚ်ရ ရဴဝွံ (သ္ဂးရ)။

===၈.၁၂။ ဝတ်ဒးဒ္ဂေတ် ပ္ဍဲကွးပဒတဴမွဲစွံဂမၠိုၚ်===
၃၇၇။	ပ္ဍဲအခိၚ်ဂှ် အ္စာဥပဇ္ၛာယ်ဂမၠိုၚ် ဟွံဒ္ဂေတ်ဗွဲမဒးရး ပ္ဍဲကွးပဒတဴမွဲစွံဂမၠိုၚ်အိုတ်ရ။
ခမဳပၟိက်အောန်ဂမၠိုၚ်ဂှ် “မုဟိုတ် အ္စာဥပဇ္ၛာယ်ဂမၠိုၚ် ဟွံဒ္ဂေတ်ဗွဲမဒးရး ပ္ဍဲကွးပဒတဴမွဲစွံဂမၠိုၚ်အိုရော” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။ “ယွံခမဳတအ် အစာဥပဇ္ၛာယ်ဂမၠိုၚ် ဟွံဒ္ဂေတ်ဗွဲမဒးရး ပ္ဍဲကွးပဒတဴမွဲစွံဂမၠိုၚ်အိုတ်ရ ဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၇၈။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်မဒးဒ္ဂေတ် ပ္ဍဲကွးပဒတဴမွဲစွံဂမၠိုၚ် ကုအ္စာဥပဇ္ၛာယ်ဂမၠိုၚ်ရ၊ အတိုၚ်ဒ္ဂေတ်ဝတ်ဂှ် အ္စာဥပဇ္ၛာယ်ဂမၠိုၚ် ဒးဒ္ဂေတ် ပ္ဍဲကွးပဒတဴမွဲစွံဂမၠိုၚ်ရ။ ယွံခမဳတအ် အ္စာဥပဇ္ၛာယ် ဒးဒ္ဂေတ် ပ္ဍဲကွးပဒတဴမွဲစွံ ဗွဲမဒးရးရ။ ပ္ဍဲဂလာန်ဂှ် ကြက်သ္ဂးဂတဝွံတုန် ပွမဒ္ဂေတ် ဗွဲမဒးရးရောၚ်။
ယွံခမဳတအ် အ္စာဥပဇ္ၛာယ်ဂှ် သ္ဒးယိုက်ဒိုက်ထံက်ပၚ်သၚ်ရိုဟ် ကွးပဒတဴမွဲစွံ နပွမပကတ်ဗတောန် ပွမသၟာန်ဂၠိုၚ်ဂၠိုၚ်ကဵုဝါ ပွမဝေတ်ဗတောန် ဒၠောံဗတောန်စၞောန်ထ္ၜးရ။ ဗဗေၚ်အ္စာဥပဇ္ၛာယ် နွံတုဲ ဗဗေၚ်ကွးပဒတဴမွဲစွံ ဟွံမွဲမ္ဂး၊ အ္စာဥပဇ္ၛာယ် သ္ဒးကဵုဗဗေၚ် ကုကွးပဒတဴမွဲစွံရ၊ “မုရဴသာ်လဵု ဗဗေၚ်သ္ဂောံကတဵုဒှ်ကၠုၚ် ကုကွးပဒတဴမွဲစွံရော” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာအ္စာဥပဇ္ၛာယ် နွံတုဲ သ္ၚာကွးပဒတဴမွဲစွံ ဟွံမွဲမ္ဂး၊ အ္စာဥပဇ္ၛာယ် သ္ဒးကဵုသ္ၚာ ကုကွးပဒတဴမွဲစွံရ၊ “မုရဴသာ်လဵု သ္ၚာသ္ဂောံကတဵုဒှ်ကၠုၚ် ကုကွးပဒတဴမွဲစွံရော” ရဴဝွံ ဂဗုဓ်လွဳပရာလေဝ် ဒးသ္ပရ။ ပရိက္ခရာ’အရပ်စပ်’ အ္စာဥပဇ္ၛာယ် နွံတုဲ ပရိက္ခရာကွးပဒတဴမွဲစွံ ဟွံမွဲမ္ဂး၊ အ္စာဥပဇ္ၛာယ် သ္ဒးကဵုပရိက္ခရာ ကုကွးပဒတဴမွဲစွံရ၊ “မုရဴသာ်လဵု ပရိက္ခရာသ္ဂောံကတဵုဒှ်ကၠုၚ် ကုကွးပဒတဴမွဲစွံရော” ရဴဝွံ ဂဗုဓ်လွဳပရာလေဝ် ဒးသ္ပရ။ 
ကွးပဒတဴမွဲစွံ ဂိယဲမ္ဂး၊ ဒၠိုက်ကတဵုနူဂယးပြဟ်တုဲ သ္ဒးဒုၚ်ကဵုဆုဒကရ၊ သ္ဒးဒုၚ်ကဵုဍာ်လာၚ်မုက်ရ၊ သ္ဒးလးသၞာဂဇအ်ရ၊ ယာဂုနွံမ္ဂး ကြဴကြာတ်ခရော်တုဲ သ္ဒးဒုၚ်ကဵုယာဂုရ၊ ကုကွးပဒတဴမွဲစွံ မသုၚ်ယာဂုတုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ခရော်တုဲ သ္ပဗွဲမဒးရး သီုဟွံကဵုထ္ဍိမြိလုက်စုက်ဒးဂှ် ကြဴကြာတ်တုဲမ္ဂး သ္ဒးသီဂိုၚ်ဒေပ်စွံရ၊ ကွးပဒတဴမွဲစွံ ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ဒေပ်ထောံ သၞာဂဇအ်ဂှ်ရ၊ ယဝ်သၟိက်ဟန်ဗန်နွံမ္ဂး၊ သ္ဒးကွဟ်ကၟဟ် ဒၞာဲဂှ်ရ။
ကွးပဒတဴမွဲစွံ သၟိက်လုပ်ကွာန်မ္ဂး သ္ဒးဒုၚ်ကဵု သပိုၚ်ဗိုက်လုပ်ကွာန်ရ၊ သ္ဒးဂိုၚ်ကေတ်သပိုၚ်ဗိုက်ပ္ဍဲဘာရ၊ သ္ဒးဒုၚ်ကဵုကာယဗန်ရ၊ ထပ်လဝ် သ္ၚာသကိုပ်ဂမၠိုၚ်တုဲ သ္ဒးဒုၚ်ကဵုရ၊ ကြဴကြာတ်တုဲ သ္ဒးဒုၚ်ကဵုဗဗေၚ်မဒှ်မွဲဟာန်ကေုာံဍာ်ရ။ 
“အခိၚ်ဗၞတ်ဝွံ ကြက်ကလေၚ်စဴကၠုၚ်ရ” ရဴဝွံ (ပၠုပ်စိုတ်တုဲ) သ္ဒးလးပညပ်လဝ်သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ ဒစးဒုၚ်တၠုၚ်တရဴတုဲ သ္ဒးဒုၚ်ဂိုၚ်ကေတ် ဗဗေၚ်သ္ၚာရ၊ သ္ဒးဒုၚ်ကဵုသပိုၚ်ဗိုက်ပ္ဍဲဘာရ၊ သ္ဒးဟောဝ်ဂိုၚ်ကေတ် သပိုၚ်ဗိုက်လုပ်ကွာန်ရ၊ ယဝ်သ္ၚာဍေက်ဒၟံၚ်ပလက်မ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးထပ်သ္ၚာရ၊ ထပ်သ္ၚာမ္ဂး “လ္ပကဵုဒှ်ကဝ်ကေက် ‘ပၞေတ်ခ္ဍပ်’ ပ္ဍဲလဒေါဝ်ညိ” ရဴဝွံ သီုမပၠုပ်စိုတ် ယှအ်ကၠေံတၞုၚ်မုဟ်ပန်လပုဟ်တဲတုဲ သ္ဒးထပ်သ္ၚာရ၊ သ္ဒးစွံလဝ် ဇုက်ကာယဗန် ပ္ဍဲအပ္ဍဲသၞာထပ်လဝ်ရ။
ပိဏ္ဍပါတ်နွံတုဲ ကွးပဒတဴမွဲစွံလေဝ် မိက်သ္ပပြဘိုဂ်မ္ဂး ဒုၚ်ကဵုဍာ်ရပ်စပ်တုဲ သ္ဒးဒုၚ်ကဵုပိဏ္ဍပါတ်ရ၊ (နွံပၟိက်ဍာ်ဟာ ရဴဝွံ) သ္ဒးဂရၚ်ပတီသၟာန် ကွးပဒတဴမွဲစွံ နကဵုဍာ်သုၚ်ရ၊ ကုကွးပဒတဴမွဲစွံ မကဵုပိုဉ်တုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ဗဗေၚ်တုဲမ္ဂး သ္ပဗွဲမဒးရး သီုကဵုထ္ဍိမြိလုက်စုက်ဒးဂှ် ကြဴကြာတ်သအးဇ္ၚးတုဲ သ္ပစဵုကဵုဍာ်ကှ်တုဲမ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးစွံဗဗေၚ်သ္ၚာရ၊ မိက်စွံဗဗေၚ်မ္ဂး နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ မိက်ဂွံစွံသ္ၚာမ္ဂး နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
ကွးပဒတဴမွဲစွံ ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ထောံ သၞာဂဇအ်ဂှ်ရ၊ သ္ဒးသီဂိုၚ်ဒေပ်ထောံ ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ်ရ၊ ယဝ်သၟိက်ဟန်ဗန်နွံမ္ဂး သ္ဒးကွဟ်ကၟဟ်ဒၞာဲဂှ်ရ။ 
ကွးပဒတဴမွဲစွံ မိက်ဟုမ်ဍာ်မ္ဂး သ္ဒးစဳရေၚ်ဍာ်ဟုမ်ရ၊ နွံပၟိက်ကဵုဍာ်လၟုဟ်မ္ဂး သ္ဒးစဳရေၚ်ကဵုဍာ်လၟုဟ်ရ၊ နွံပၟိက်ကဵုဍာ်ဂမ္တဴမ္ဂး သ္ဒးစဳရေၚ်ကဵုဍာ်ဂမ္တဴရ။
ကွးပဒတဴမွဲစွံ မိက်ဂွံလုပ်သ္ၚိဇရုၚ်ပလက်မ္ဂး သ္ဒးထ္ၜိုန်ကလောံ ခၞိက်ကြကောတ် နကဵုဍာ်ရ၊ သ္ဒးဖ္ဍုက်တိကမၠေတ် နကဵုဍာ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ သီုမဗက်အာ နူလက်ကရဴ နူလက်ကရဴ အ္စာဥပဇ္ၛာယ်ဂှ် ဒုၚ်ကဵုဂတဵုသ္ၚိဇရုၚ်ပလက်တုဲမ္ဂး ဟောဝ်ဂိုၚ်ကေတ်သ္ၚာတုဲ သ္ဒးစွံလဝ် ပ္ဍဲဌာန်မဗဗွဲရ၊ သ္ဒးဒုၚ်ကဵုခၞိက်ကြကောတ်ရ၊ သ္ဒးဒုၚ်ကဵုတိကမၠေတ်ရ။ ယဝ်သၟဟ်ရထမ္ဂး သ္ဒးလုပ်သ္ၚိဇရုၚ်ပလက်ရ၊ ခမဳမလုပ်သ္ၚိဇရုၚ်ပလက်ဂှ် လံက်လေတ်မုက် နကဵုတိကမၠေတ် မဖ္ဍုက်လတ်ဍာ်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးလုပ်သ္ၚိဇရုၚ်ပလက်ရ၊ ဃရိတ်ခဇ် ခမဳဇၞော်ဂမၠိုၚ်တုဲ ဟဂပ်ဝ်ဂဇအ်ရ၊ ဟဂပ်ဝ်ဆေဝ်ဒဝ်ခမဳသၟတ်ဂမၠိုၚ် နကဵုသၞာအိုတ်ရ၊ ပ္ဍဲသ္ၚိဇရုၚ်ပလက် ကွးပဒတဴမွဲစွံ သ္ဒးသ္ပကဵုကေၚ်ကာအိုဿီု (မပတမ် ပွမစံၚ်ဗဂဵုပၟတ်) ရ၊ ခမဳမတိတ်ကၠုၚ် နူသ္ၚိဇရုပ်ပလက်ဂှ် ဂိုၚ်ကေတ်ဂတဵုသ္ၚိဇရုၚ်ပလက်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးတိတ် နူသ္ၚိဇရုၚ်ပလက်ရ။
ပ္ဍဲအရာဟုမ်ဍာ်လေဝ် သွက်ကွးပဒတဴမွဲစွံ သ္ဒးသ္ပကေၚ်ကာအိုဿီု (မပတမ် ပွမတုဟ်ပေါတ်မိဟ်) ရ၊ ခမဳမဟုမ်ဍာ်တုဲဂှ် တိုန်ကၠုၚ်ဗွဲကိုပ်ကၠာတုဲ သ္ပဇကုဇကု စဵုကဵုဟွံမွဲကဵုဍာ်တုဲ ဗိုက်သပိုၚ်တုဲ သ္ဒးဇိုတ်ကဵုဍာ် နူဇကုကွးပဒတဴမွဲစွံရ၊ သ္ဒးဒုၚ်ကဵုသပိုၚ်ရ၊ သ္ဒးဒုၚ်ကဵုသ္ၚာသကိုပ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ ကၠုၚ်ဗွဲကိုပ်ကၠာတုဲ သ္ဒးလးပညပ်လဝ် သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ (နွံပၟိက်ဍာ်ဟာ ရဴဝွံ) သ္ဒးသၟာန် ကွးပဒတဴမွဲစွံ နကဵုဍာ်သုၚ်ရ။
ဘာကွးပဒတဴမွဲစွံ ပဒတဴဂှ် ယဝ်သၟိက်ဟန်ဗန်နွံမ္ဂး ယဝ်သၟဟ်ရထမ္ဂး သ္ဒးသောၚ် ဖ္ဍောၚ်ၚးတးရ၊ ခမဳမသောၚ်ဖ္ဍောၚ်ၚးတးဘာဂှ် ဗွဲကိုပ်ကၠာ ရၚ်တၠုၚ်ပတိတ် ဗဗေၚ်သ္ၚာတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် သၞာနိသဳဒိုန်သၞာလးတိက်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်ရၚ်တၠုၚ်ပတိတ် ဖုန်ဂၞဳတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဇံၚ်ခါတ်ဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဂတဵုဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဇိုၚ်ဇံၚ်ဂမၠိုၚ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ထၟာဲဂစှ် (ထၟာဲတဲ) တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂတဵုဒလာဲတုဲ သ္ဒးစွံလဝ် ပ္ဍဲဒၞာဲမဗဗွဲရ၊ သၞာလးတိဂှ် သမ္တီလဝ် ဒၞာဲလးလၟိုန်တုဲ ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ပ္ဍဲဘာ ယဝ်သ္ၚိစၟဇာဖိုၚ်နွံမ္ဂး သ္ဒးပါဲကၠေံ နူသၠဖ္ဍာန် ဗွဲကိုပ်ကၠာရ၊ သ္ဒးဇိုတ်ပေါတ်ဗတၚ်ကျာ ကေုာံ သကဲခဒမ်ဂမၠိုၚ်ရ။
ဗ္ဒၚ်မသ္ပကလိတ်ကလောတ် နကဵုခၞိက်တိကမၠေတ်ဗကေတ် (နကဵုဆီတၟံ) ဂှ် ပတိုဟ်တိုန်မ္ဂး ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ တိမသ္ပလဝ်ကလိတ်ကလောတ် နကဵုသာ်လမ္စံက်ဂှ် ပတိုဟ်တိုန်မ္ဂး ဖ္ဍုက်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးပေါတ်ဇိုတ်ရ၊ ဒှ်တိမဟဂွံသ္ပကလိတ်ကလောတ်မ္ဂး လၟုဟ်ဖရုဲဍာ်တုဲ “လ္ပကဵုမၠိုက်တိုန်ဘာညိ” ရဴဝွံ (စွံစိုတ်တုဲ) သ္ဒးကွဟ်ကၟဟ်ရ၊ ပကောံဖအုံလဝ် အိက်ကၟဟ်တုဲ သ္ဒးထောံထောံ ပ္ဍဲဌာန်မဗဗွဲရ။
စဲတ္ၚဲသအးဇ္ၚး သၞာလးတိတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ဇိုၚ်ဇံၚ်ဂမၠိုၚ်တုဲမ္ဂး သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဇံၚ်ခါတ်တုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဂတဵုတုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဖုန်ဂၞဳတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး သၞာနိသဳဒိုန် သၞာလးတိက်တုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ထၟာဲဂစှ်တုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ၊ စဲတ္ၚဲဇိုတ်ပေါတ်ဂတဵုဒလာဲတုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ။
သ္ဒးစွံဗဗေၚ်သ္ၚာရ။ ခမဳ မိက်ဂွံစွံဗဗေၚ်ဂှ် နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ ခမဳ မိက်ဂွံစွံသ္ၚာဂှ် နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
နူဒိုဟ်ဗၟံက် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ဗၟံက်ဂမၠိုၚ်ရ၊ နူဒိုဟ်ပလိုတ် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ပလိုတ်ဂမၠိုၚ်ရ၊ နူဒိုဟ်သၟဝ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၟဝ်ကျာဂမၠိုၚ်ရ၊ နူဒိုဟ်သၠုၚ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၠုၚ်ကျာဂမၠိုၚ်ရ၊ ဒှ်အခိၚ်ဂမ္တဴမ္ဂး ပ္ဍဲအခိၚ်တ္ၚဲ သ္ဒးကၟာတ်ဒဝ်လဝ် ဗတၚ်ကျာဂမၠိုၚ်ရ၊ ပ္ဍဲအခိၚ်ဗတမ် သ္ဒးပံက်လဝ်ရ။
ပြဝိုဏ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ပြဝိုဏ်ရ။ မုက်ထော်တြၚ်ခဒမ်ဟုမ်ဍာ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် မုက်ထော်တြၚ်ခဒမ်ဟုမ်ဍာ်ရ။ ဇြပ်ကောံဓရီု သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ဇြပ်ကောံဓရီုရ။ ရုၚ်ပၟတ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ရုၚ်ပၟတ်ရ။ သ္ၚိဝစ် (သ္ၚိဍာ်) သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် သ္ၚိဝစ်ရ။ ဍာ်သုၚ်ဟွံမွဲမ္ဂး၊ သ္ဒးစွံပတန် ဍာ်သုၚ်ရ။ ဍာ်ရပ်စပ်ဟွံမွဲမ္ဂး၊ သ္ဒးစွံပတန် ဍာ်ရပ်စပ်ရ။ ပ္ဍဲနုၚ်ဍာ်ကြာတ် (နုၚ်သအးသ္ၚိဍာ်) ဍာ်ဟွံမွဲမ္ဂး၊ သ္ဒးဗပေၚ်စုတ်ဍာ်ရ။
ပွမဟွံမိပ်လဟိၚ် ကတဵုဒှ် ကုကွးပဒတဴမွဲစွံမ္ဂး အ္စာဥပဇ္ၛာယ်ဂှ် (အလဵုဇကုလေဝ်) သ္ဒးကော်ဏာဌာန်သအာၚ်ရ၊ (ညးသအာၚ်လေဝ်) သ္ဒးကဵုကော်ဏာရ၊ ဂလာန်ဓရ်လေဝ် သ္ဒးဟီုတွံကဵု ကုကွးပဒတဴမွဲစွံဂှ်ရ။ ‘သံသယကုက္ကုစ္စ’ ပွမချပ်သၠေဟ်ပၟာ ကတဵုဒှ် ကုကွးပဒတဴမွဲစွံမ္ဂး အ္စာဥပဇ္ၛာယ်ဂှ် သ္ဒးပါဲပၠေၚ်ကၠေံရ၊ (ညးသအာၚ်လေဝ်) သ္ဒးကဵုပၠေၚ်ကၠေံရ၊ ဂလာန်ဓရ်လေဝ် သ္ဒးဟီုတွံကဵု ကုကွးပဒတဴမွဲစွံဂှ်ရ။ ကွေတ်မှာရာ ကတဵုဒှ် ကုကွးပဒတဴမွဲစွံမ္ဂး အ္စာဥပဇ္ၛာယ်ဂှ် သ္ဒးသောၚ်ကလး ကဵုစာ်စ္ဍးအာရ၊ (ညးသအာၚ်လေဝ်) သ္ဒးကဵုသောၚ်ကလးစာ်စ္ဍးအာရ၊ ဂလာန်ဓရ်လေဝ် သ္ဒးဟီုတွံကဵု ကုကွးပဒတဴမွဲစွံဂှ်ရ။ ကွးပဒတဴမွဲစွံ အာစိုပ်ဂရုကအာပတ်တုဲ ထေက်ကဵုတၞဟ်နပဒတဴပြဝးမ္ဂး အ္စာဥပဇ္ၛာယ်ဂှ် “မုရဴသာ်လဵု သၚ် သ္ဂောံကဵုပြဝး ကုကွးပဒတဴမွဲစွံရော” ရဴဝွံ သ္ဒးသ္ပဂဗုဓ်လွဳပရာရ။ ကွးပဒတဴမွဲစွံ ထေက်ကဵုတံၚ်ဓဇက်တမ်ဒှ်မ္ဂး အ္စာဥပဇ္ၛာယ်ဂှ် “မုရဴသာ်လဵု သၚ် သ္ဂောံတံၚ်ဓဇက်တမ် ကွးပဒတဴမွဲစွံရော” ရဴဝွံ သ္ဒးသ္ပဂဗုဓ်လွဳပရာရ။ ကွးပဒတဴမွဲစွံ ထေက်ကဵုဒ္ဂေတ် ‘မာနတ်’ ထေက်ကဵုသ္ဍိုက်မၠိုက်ဒှ်မ္ဂး အ္စာဥပဇ္ၛာယ်ဂှ် “မုရဴသာ်လဵု သၚ် သ္ဂောံကဵုမာနတ် ကုကွးပဒတဴမွဲစွံရော” ရဴဝွံ သ္ဒးသ္ပဂဗုဓ်လွဳပရာရ။ ကွးပဒတဴမွဲစွံ ထေက်ကဵုကော်ပၠုပ်အဗ္ဘာန်ဒှ်မ္ဂး အ္စာဥပဇ္ၛာယ်ဂှ် “မုရဴသာ်လဵု သၚ် သ္ဂောံကော်ပၠုပ်အဗ္ဘာန် ကွးပဒတဴမွဲစွံရော” ရဴဝွံ သ္ဒးသ္ပဂဗုဓ်လွဳပရာရ။ သၚ်မိက်သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုကွးပဒတဴမွဲစွံမ္ဂး၊ အ္စာဥပဇ္ၛာယ်ဂှ် “မုရဴသာ်လဵု သၚ် ဟဂွံသ္ပကမ် ကုကွးပဒတဴမွဲစွံရော?၊ မုရဴသာ်လဵု သ္ဂောံကဵုဒုဟ်သာစှေ်ရော?” ရဴဝွံ သ္ဒးသ္ပဂဗုဓ် လွဳပရာရ။ သၚ် သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုကွးပဒတဴမွဲစွံမ္ဂး၊ အ္စာဥပဇ္ၛာယ်ဂှ် “မုရဴသာ်လဵု ကွးပဒတဴမွဲစွံ သ္ဂောံဒ္ဂေတ်ဗွဲမဒးရးရော?၊ သ္ဂောံဖျေံတသော်မတွံဂးမာန်ရော?၊ ဒ္ဂေတ်တဴဒ္ဂေတ်မတိတ်ဗၠးမူဒဏ်ရော?၊ သၚ် သ္ဂောံလလမ်ကၠေံကမ်ရော?” ရဴဝွံ သ္ဒးသ္ပဂဗုဓ်လွဳပရာရ။
သ္ၚာကွးပဒတဴမွဲစွံဂှ် ထေက်ကဵုဒးလပိုက်ကဆံၚ်ဒှ်မ္ဂး၊ အ္စာဥပဇ္ၛာယ်ဂှ် သ္ဒးလပိုက်ကဆံၚ်ရ၊ “မုရဴသာ်လဵု သ္ဂောံလပိုက်ကဆံၚ် သ္ၚာကွးပဒတဴမွဲစွံရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာကွးပဒတဴမွဲစွံဂှ် ထေက်ကဵုဒးဇိၚ်မ္ဂး၊ အ္စာဥပဇ္ၛာယ်ဂှ် သ္ဒးဇိၚ်ရ၊ “မုရဴသာ်လဵု သ္ဂောံဇိၚ်သ္ၚာကွးပဒတဴမွဲစွံရော?” ရဴဝွံ ဂဗုဓ်လွဳပရာလေဝ် ဒးသ္ပရ၊ သွက်ကွးပဒတဴမွဲစွံ ထေက်ကဵုဖျိန် ဍာ်လွံက်ဒှ်မ္ဂး၊ အ္စာဥပဇ္ၛာယ်ဂှ် သ္ဒးဖျိန်ဍာ်လွံက်ရ၊ “မုရဴသာ်လဵု သ္ဂောံဖျိန်ဍာ်လွံက် သွက်ကွးပဒတဴမွဲစွံရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာကွးပဒတဴမွဲစွံဂှ် ထေက်ကဵုဒးဖျောန်ဒှ်မ္ဂး၊ အ္စာဥပဇ္ၛာယ်ဂှ် သ္ဒးဖျောန်ရ၊ “မုရဴသာ်လဵု သ္ဂောံဖျောန် သ္ၚာကွးပဒတဴမွဲစွံရော?” ရဴဝွံ ဂဗုဓ်လွဳပရာလေဝ် ဒးသ္ပရ။ ခမဳမဖျောန်သ္ၚာဂှ် သ္ဒးဖျောန်ဂတးဂတန် ဗွဲမဒးရးရ၊ ကိုပ်ကၠာ ထၞဟ်ဍာ်လွံက် ဓဇူဟွံပိုတ်ဏီ စ္ဍးအာဟွံဂွံရ။
ကွးပဒတဴမွဲစွံ ဂိယဲဒှ်မ္ဂး၊ လုကဴကာလမဂျိုၚ်ဒၟံၚ်လမျီု သ္ဒးကၠောန်ၜိုတ်လွဳပရာရ၊ စဵုကဵုယဲကွးပဒတဴမွဲစွံဂှ် ဗၠး သ္ဒးလၟတ်မၚ်ဒၟံၚ်ရ။
ယွံခမဳတအ် ဣဝွံတုန် ဒ္ဂေတ်ဝတ် အ္စာဥပဇ္ၛာယ်ဂမၠိုၚ် မဒးဒ္ဂေတ် ပ္ဍဲခမဳကွးပဒတဴမွဲစွံဂမၠိုၚ်ရ။ အတိုၚ်ဒ္ဂေတ်ဝတ်ဂှ် အ္စာဥပဇ္ၛာယ်ဂမၠိုၚ် ဒးဒ္ဂေတ် ပ္ဍဲခမဳကွးပဒတဴမွဲစွံဂမၠိုၚ်ရ ရဴဝွံ (သ္ဂးရ)။

===၈.၁၃။ စၞောန်ထ္ၜးကဵုအာစာရိယဝတ်===
၃၇၉။	ပ္ဍဲအခိၚ်ဂှ် ခမဳကွးပဒတဴဇရေၚ်ဂမၠိုၚ် ဟွံဒ္ဂေတ်ဗွဲမဒးရး ပ္ဍဲအ္စာဂမၠိုၚ်အိုတ်ရ။
ခမဳပၟိက်အောန်ဂမၠိုၚ်ဂှ် “မုဟိုတ် ခမဳကွးပဒတဴဇရေၚ်ဂမၠိုၚ် ဟွံဒ္ဂေတ်ဗွဲမဒးရး ပ္ဍဲအ္စာဂမၠိုၚ်ရော” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ ။
“ယွံခမဳတအ် ခမဳကွးပဒတဴမွဲဇရေၚ်ဂမၠိုၚ် ဟွံဒ္ဂေတ်ဗွဲမဒးရး ပ္ဍဲအ္စာဂမၠိုၚ်အိုတ်ရဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ 
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၇၆။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်ဗွဲမဒးရး ပ္ဍဲအ္စာဂမၠိုၚ် ကုခမဳကွးပဒတဴဇရေၚ်ဂမၠိုၚ်ရ၊ အတိုၚ်ဒ္ဂေတ်ဝတ်ဂှ် ခမဳကွးပဒတဴဇရေၚ်ဂမၠိုၚ် ဒးဒ္ဂေတ် ပ္ဍဲအ္စာဂမၠိုၚ်ရ။ ယွံခမဳတအ် ကွးပဒတဴဇရေၚ်ဂှ် ဒးဒ္ဂေတ်ပ္ဍဲအ္စာ ဗွဲမဒးရးရ။ ပ္ဍဲဂလာန်ဂှ် ကြက်သ္ဂးဂတဝွံတုန် ပွမဒ္ဂေတ်ဗွဲမဒးရးရောၚ်။
(ကွးပဒတဴဇရေၚ်ဂှ်) ဒၠိုက်ကတဵုနူဂယးပြဟ်တုဲ သၠောတ်ကၠေံဒၞပ်တုဲမ္ဂး လ္ၜက်ကၠေဟ်ပတိုန်သ္ၚာကၞေဟ် ပ္ဍဲလတူပၞးပါဲမွဲလပါ်တုဲ သ္ဒးဗဂိန်ကဵုဆုဒကရ၊ သ္ဒးဗဂိန်ကဵုဍာ်လာၚ်မုက်ရ၊ သ္ဒးလးသၞာဂဇအ်ရ၊ ယာဂုနွံမ္ဂး ကြဴကြာတ်ခရော်တုဲ သ္ဒးဗဂိန်ကဵုယာဂုရ၊ ကုအ္စာ မသုၚ်ယာဂုတုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ခရော်တုဲ သ္ပမွဲမဒးရး သီုဟွံကဵုထ္ဍိမြိလုက်စုက်ဒးဂှ် ကြဴကြာတ်တုဲမ္ဂး သ္ဒးသီဂိုၚ်ဒေပ်စွံရ၊ အ္စာ ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ဒေပ်ထောံသၞာဂဇအ်ဂှ်ရ၊ ယဝ်သၟိက်ဟန်ဗန်နွံမ္ဂး သ္ဒးကွဟ်ကၟဟ် ဒၞာဲဂှ်ရ။
အ္စာ သၟိက်လုပ်ကွာန်မ္ဂး သ္ဒးဒုၚ်ကဵု သပိုၚ်ဗိုက်လုပ်ကွာန်ရ၊ သ္ဒးဂိုၚ်ကေတ်သပိုၚ်ဗိုက်ပ္ဍဲဘာရ၊ သ္ဒးဒုၚ်ကဵုကာယဗန်ရ၊ ထပ်လဝ် သ္ၚာသကိုပ်ဂမၠိုၚ်တုဲ သ္ဒးဒုၚ်ကဵုရ၊ ကြဴကြာတ်တုဲ သ္ဒးဒုၚ်ကဵုဗဗေၚ်မဒှ်မွဲဟာန်ကေုာံဍာ်ရ။ ယဝ်အ္စာ နွံပၟိက်ကဵုခမဳဗွက်ကြဴမ္ဂး ဗိုက်သပိုၚ် ဗွဲဗၞဳအဝဏ်မညဳသာ နမဂြောပ်ဗ္ဒန် ဗၞဳအဝဏ်ပိပြကာ (ဗၞဳအဝဏ်တၚ်က္ၜံၚ် ၜါလပါ် ကဵုပံၚ်ဠုတ် မိက်သ္ဂးရ)။ ဒက်ဇုက်ကာယဗန် သၠောံရုက်လတက် သ္ၚာသကိုပ်ဂမၠိုၚ် မထပ်လဝ် စုတ်ခၟောံသ္ၚာ ကြာတ်ကြဴဂိုၚ်ကေတ်ဗဗေၚ်တုဲ သ္ဒးဒှ်ခမဳဗွက်ကြဴ အ္စာရ၊ ဟွံထေက်ကဵုဗက်အာ ဗွဲမသ္ၚောဲလောန်ရ၊ ဟွံထေက်ကဵုဗက်အာ ဗွဲကြပ်လောန်ရ၊ သ္ဒးဒုၚ်ဂိုၚ်ကေတ် ပွမလှာဲဂတးဗဗေၚ်ရ၊ ဃောအ္စာ ဟီုဒၟံၚ်ဂလာန်ဂှ် ပၠံက်ပၠုပ်ပ္ဍဲအကြာအကြာတုဲ ဟွံထေက်ကဵုဟီုရ၊ အ္စာ ဟီုသ္ဂးကြပ်ညောန်ကဵုအာပတ်မ္ဂး သ္ဒးဆေဝ်ဒဝ်ရ။
ကလေၚ်ကၠုၚ် (နူဌာန်ဂ္ၚေၚ်ပိဏ္ဍပါတ်) မ္ဂး စဴကၠုၚ်ဗွဲကိုပ်ကၠာတုဲ သ္ဒးလးပညပ်လဝ်သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ ဒစးဒုၚ်တၠုၚ်တရဴတုဲ သ္ဒးဒုၚ်ဂိုၚ်ကေတ် ဗဗေၚ်သ္ၚာရ၊ သ္ဒးဒုၚ်ကဵုသပိုၚ်ဗိုက်ပ္ဍဲဘာရ၊ သ္ဒးဟောဝ်ဂိုၚ်ကေတ် သပိုၚ်ဗိုက်လုပ်ကွာန်ရ၊ ယဝ်သ္ၚာဍေက်ဒၟံၚ်ပလက်မ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးထပ်သ္ၚာရ၊ ထပ်သ္ၚာမ္ဂး “လ္ပကဵုဒှ်ကဝ်ကေက်’ပၞေတ်ခ္ဍပ်’ပ္ဍဲလဒေါဝ်ညိ” ရဴဝွံ သီုမပၠုပ်စိုတ် ယှအ်ကၠေံတၞုၚ်မုဟ်ပန်လပုဟ်တဲတုဲ သ္ဒးထပ်သ္ၚာရ၊ သ္ဒးစွံလဝ် ဇုက်ကာယဗန် ပ္ဍဲအပ္ဍဲသၞာထပ်လဝ်ရ။
ပိဏ္ဍပါတ်နွံတုဲ အ္စာလေဝ် မိက်သ္ပပြဘိုဂ်မ္ဂး ဒုၚ်ကဵုဍာ်ရပ်စပ်တုဲ သ္ဒးဗဂိန်ကဵုပိဏ္ဍပါတ်ရ၊ (နွံပၟိက်ဍာ်ဟာ ရဴဝွံ) သ္ဒးဂရၚ်ပတီသၟာန် အ္စာ နကဵုဍာ်သုၚ်ရ၊ ကုအ္စာ မကဵုပိုဉ်တုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ဗဗေၚ်တုဲမ္ဂး သ္ပဗွဲမဒးရး သီုကဵုထ္ဍိမြိလုက်စုက်ဒးဂှ် ကြဴကြာတ်သအးဇ္ၚးတုဲ သ္ပစဵုကဵုဍာ်ကှ်တုဲမ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးစွံဗဗေၚ်သ္ၚာရ၊ မိက်စွံဗဗေၚ်မ္ဂး နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ မိက်ဂွံစွံသ္ၚာမ္ဂး နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
အ္စာ ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ထောံ သၞာဂဇအ်ဂှ်ရ၊ သ္ဒးသီဂိုၚ်ဒေပ်ထောံ ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ်ရ၊ ယဝ်သၟိက်ဟန်ဗန်နွံမ္ဂး သ္ဒးကွဟ်ကၟဟ်ဒၞာဲဂှ်ရ။ အ္စာ မိက်ဟုမ်ဍာ်မ္ဂး သ္ဒးစဳရေၚ်ဍာ်ဟုမ်ရ၊ နွံပၟိက်ကဵုဍာ်လၟုဟ်မ္ဂး သ္ဒးစဳရေၚ်ကဵုဍာ်လၟုဟ်ရ၊ နွံပၟိက်ကဵုဍာ်ဂမ္တဴမ္ဂး သ္ဒးစဳရေၚ်ကဵုဍာ်ဂမ္တဴရ။
အ္စာ မိက်ဂွံလုပ်သ္ၚိဇရုၚ်ပလက်မ္ဂး သ္ဒးထ္ၜိုန်ကလောံ ခၞိက်ကြကောတ် နကဵုဍာ်ရ၊ သ္ဒးဖ္ဍုက်တိကမၠေတ် နကဵုဍာ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ သီုမဗက်အာ နူလက်ကရဴ နူလက်ကရဴ အ္စာဂှ် ဒုၚ်ကဵုဂတဵုသ္ၚိဇရုၚ်ပလက်တုဲမ္ဂး ဟောဝ်ဂိုၚ်ကေတ်သ္ၚာတုဲ သ္ဒးစွံလဝ် ပ္ဍဲဌာန်မဗဗွဲရ၊ သ္ဒးဒုၚ်ကဵုခၞိက်ကြကောတ်ရ၊ သ္ဒးဒုၚ်ကဵုတိကမၠေတ်ရ။ ယဝ်သၟဟ်ရထမ္ဂး သ္ဒးလုပ်သ္ၚိဇရုၚ်ပလက်ရ၊ ခမဳမလုပ်သ္ၚိဇရုၚ်ပလက်ဂှ် လံက်လေတ်မုက် နကဵုတိကမၠေတ် မဖ္ဍုက်လတ်ဍာ်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးလုပ်သ္ၚိဇရုၚ်ပလက်ရ၊ ဃရိတ်ခဇ် ခမဳဇၞော်ဂမၠိုၚ်တုဲ ဟဂပ်ဝ်ဂဇအ်ရ၊ ဟဂပ်ဝ်ဆေဝ်ဒဝ်ခမဳသၟတ်ဂမၠိုၚ် နကဵုသၞာအိုတ်ရ၊ ပ္ဍဲသ္ၚိဇရုၚ်ပလက် သွက်အ္စာ သ္ဒးသ္ပကဵုကေၚ်ကာအိုဿီု (မပတမ် ပွမစံၚ်ဗဂဵုပၟတ်)ရ၊ ခမဳမတိတ်ကၠုၚ် နူသ္ၚိဇရုပ်ပလက်ဂှ် ဂိုၚ်ကေတ်ဂတဵုသ္ၚိဇရုၚ်ပလက်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးတိတ် နူသ္ၚိဇရုၚ်ပလက်ရ။
ပ္ဍဲအရာဟုမ်ဍာ်လေဝ် သွက်အ္စာ သ္ဒးသ္ပကေၚ်ကာအိုဿီု (မပတမ် ပွမတုဟ်ပေါတ်မိဟ်) ရ၊ ခမဳမဟုမ်ဍာ်တုဲဂှ် တိုန်ကၠုၚ်ဗွဲကိုပ်ကၠာ အ္စာတုဲ သ္ပဇကုဇကု စဵုကဵုဟွံမွဲကဵုဍာ်တုဲ ဗိုက်သပိုၚ်တုဲ သ္ဒးဇိုတ်ကဵုဍာ် နူဇကုအ္စာရ၊ သ္ဒးဒုၚ်ကဵုသပိုၚ်ရ၊ သ္ဒးဒုၚ်ကဵုသ္ၚာသကိုပ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ ကၠုၚ်ဗွဲကိုပ်ကၠာတုဲ သ္ဒးလးပညပ်လဝ် သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ (နွံပၟိက်ဍာ်ဟာ ရဴဝွံ) သ္ဒးဂရၚ်ပတီသၟာန် အ္စာ နကဵုဍာ်သုၚ်ရ၊ ယဝ်မိက်ကဵုလ္ၚတ်ကတ်ဗတောန်မ္ဂး သ္ဒးလ္ၚတ်ကတ်ဗတောန်ရ၊ ယဝ်မိက်ကဵုသၟာန်ဂၠိုၚ်ဂၠိုၚ်ကဵုဝါမ္ဂး သ္ဒးသၟာန်ဂၠိုၚ်ဂၠိုၚ်ကဵုဝါရ။
ဘာအ္စာ ပဒတဴဂှ် ယဝ်သၟိက်ဟန်ဗန်နွံမ္ဂး ယဝ်သၟဟ်ရထမ္ဂး သ္ဒးသောၚ် ဖ္ဍောၚ်ၚးတးရ၊ ခမဳမသောၚ်ဖ္ဍောၚ်ၚးတးဘာဂှ် ဗွဲကိုပ်ကၠာ ရၚ်တၠုၚ်ပတိတ် ဗဗေၚ်သ္ၚာတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် သၞာနိသဳဒိုန်သၞာလးတိက်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်ရၚ်တၠုၚ်ပတိတ် ဖုန်ဂၞဳတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဇံၚ်ခါတ်ဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဂတဵုဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဇိုၚ်ဇံၚ်ဂမၠိုၚ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ထၟာဲဂစှ် (ထၟာဲတဲ) တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂတဵုဒလာဲတုဲ သ္ဒးစွံလဝ် ပ္ဍဲဒၞာဲမဗဗွဲရ၊ သၞာလးတိဂှ် သမ္တီလဝ် ဒၞာဲလးလၟိုန်တုဲ ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ပ္ဍဲဘာ ယဝ်သ္ၚိစၟဇာဖိုၚ်နွံမ္ဂး သ္ဒးပါဲကၠေံ နူသၠဖ္ဍာန် ဗွဲကိုပ်ကၠာရ၊ သ္ဒးဇိုတ်ပေါတ်ဗတၚ်ကျာ ကေုာံ သကဲခဒမ်ဂမၠိုၚ်ရ။
ဗ္ဒၚ်မသ္ပကလိတ်ကလောတ် နကဵုခၞိက်တိကမၠေတ်ဗကေတ် (နကဵုဆီတၟံ) ဂှ် ပတိုဟ်တိုန်မ္ဂး ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ တိမသ္ပလဝ်ကလိတ်ကလောတ် နကဵုသာ်လမ္စံက်ဂှ် ပတိုဟ်တိုန်မ္ဂး ဖ္ဍုက်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးပေါတ်ဇိုတ်ရ၊ ဒှ်တိမဟဂွံသ္ပကလိတ်ကလောတ်မ္ဂး လၟုဟ်ဖရုဲဍာ်တုဲ “လ္ပကဵုမၠိုက်တိုန်ဘာညိ” ရဴဝွံ (စွံစိုတ်တုဲ) သ္ဒးကွဟ်ကၟဟ်ရ၊ ပကောံဖအုံလဝ် အိက်ကၟဟ်တုဲ သ္ဒးထောံထောံ ပ္ဍဲဌာန်မဗဗွဲရ။
စဲတ္ၚဲသအးဇ္ၚး သၞာလးတိတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ဇိုၚ်ဇံၚ်ဂမၠိုၚ်တုဲမ္ဂး သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဇံၚ်ခါတ်တုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဂတဵုတုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဖုန်ဂၞဳတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး သၞာနိသဳဒိုန် သၞာလးတိက်တုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ထၟာဲဂစှ်တုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ၊ စဲတ္ၚဲဇိုတ်ပေါတ်ဂတဵုဒလာဲတုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ။
သ္ဒးစွံဗဗေၚ်သ္ၚာရ။ ခမဳ မိက်ဂွံစွံဗဗေၚ်ဂှ် နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ ခမဳ မိက်ဂွံစွံသ္ၚာဂှ် နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
နူဒိုဟ်ဗၟံက် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ဗၟံက်ဂမၠိုၚ်ရ၊ နူဒိုဟ်ပလိုတ် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ပလိုတ်ဂမၠိုၚ်ရ၊ နူဒိုဟ်သၟဝ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၟဝ်ကျာဂမၠိုၚ်ရ၊ နူဒိုဟ်သၠုၚ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၠုၚ်ကျာဂမၠိုၚ်ရ၊ ဒှ်အခိၚ်ဂမ္တဴမ္ဂး ပ္ဍဲအခိၚ်တ္ၚဲ သ္ဒးကၟာတ်ဒဝ်လဝ် ဗတၚ်ကျာဂမၠိုၚ်ရ၊ ပ္ဍဲအခိၚ်ဗတမ် သ္ဒးပံက်လဝ်ရ။
ပြဝိုဏ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ပြဝိုဏ်ရ။ မုက်ထော်တြၚ်ခဒမ်ဟုမ်ဍာ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် မုက်ထော်တြၚ်ခဒမ်ဟုမ်ဍာ်ရ။ ဇြပ်ကောံဓရီု သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ဇြပ်ကောံဓရီုရ။ ရုၚ်ပၟတ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ရုၚ်ပၟတ်ရ။ သ္ၚိဝစ်(သ္ၚိဍာ်) သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် သ္ၚိဝစ်ရ။ ဍာ်သုၚ်ဟွံမွဲမ္ဂး၊ သ္ဒးစွံပတန် ဍာ်သုၚ်ရ။ ဍာ်ရပ်စပ်ဟွံမွဲမ္ဂး၊ သ္ဒးစွံပတန် ဍာ်ရပ်စပ်ရ။ ပ္ဍဲနုၚ်ဍာ်ကြာတ် (နုၚ်သအးသ္ၚိဍာ်) ဍာ်ဟွံမွဲမ္ဂး၊ သ္ဒးဗပေၚ်စုတ်ဍာ်ရ။
ပွမဟွံမိပ်လဟိၚ် ကတဵုဒှ် ကုအ္စာမ္ဂး ကွးပဒတဴဇရေၚ်ဂှ် (အလဵုဇကုလေဝ်) သ္ဒးကော်ဏာဌာန်သအာၚ်ရ၊ (ညးသအာၚ်လေဝ်) သ္ဒးကဵုကော်ဏာရ၊ ဂလာန်ဓရ်လေဝ် သ္ဒးဟီုတွံကဵု ကုအ္စာဂှ်ရ။ ‘သံသယကုက္ကုစ္စ’ ပွမချပ်သၠေဟ်ပၟာ ကတဵုဒှ် ကုအ္စာမ္ဂး ကွးပဒတဴဇရေၚ်ဂှ် သ္ဒးပါဲပၠေၚ်ကၠေံရ၊ (ညးသအာၚ်လေဝ်) သ္ဒးကဵုပၠေၚ်ကၠေံရ၊ ဂလာန်ဓရ်လေဝ် သ္ဒးဟီုတွံကဵု ကုအ္စာဂှ်ရ။ ကွေတ်မှာရာ ကတဵုဒှ် ကုအ္စာမ္ဂး ကွးပဒတဴဇရေၚ်ဂှ် သ္ဒးသောၚ်ကလး ကဵုစာ်စ္ဍးအာရ၊ (ညးသအာၚ်လေဝ်) သ္ဒးကဵုသောၚ်ကလးစာ်စ္ဍးအာရ၊ ဂလာန်ဓရ်လေဝ် သ္ဒးဟီုတွံကဵု ကုအ္စာဂှ်ရ။ အ္စာ အာစိုပ်ဂရုကအာပတ်တုဲ ထေက်ကဵုတၞဟ်နပဒတဴပြဝးမ္ဂး ကွးပဒတဴဇရေၚ်ဂှ် “မုရဴသာ်လဵု သၚ် သ္ဂောံကဵုပြဝး ကုအ္စာဥပဇ္ၛာယ်ရော” ရဴဝွံ သ္ဒးသ္ပဂဗုဓ်လွဳပရာရ။ အ္စာ ထေက်ကဵုတံၚ်ဓဇက်တမ်ဒှ်မ္ဂး ကွးပဒတဴဇရေၚ်ဂှ် “မုရဴသာ်လဵု သၚ် သ္ဂောံတံၚ်ဓဇက်တမ် အ္စာရော” ရဴဝွံ သ္ဒးသ္ပဂဗုဓ်လွဳပရာရ။ အ္စာ ထေက်ကဵုဒ္ဂေတ် ‘မာနတ်’ ထေက်ကဵုသ္ဍိုက်မၠိုက်ဒှ်မ္ဂး ကွးပဒတဴဇရေၚ်ဂှ် “မုရဴသာ်လဵု သၚ် သ္ဂောံကဵုမာနတ် ကုအ္စာရော” ရဴဝွံ သ္ဒးသ္ပဂဗုဓ်လွဳပရာရ။ အ္စာ ထေက်ကဵုကော်ပၠုပ်အဗ္ဘာန်ဒှ်မ္ဂး ကွးပဒတဴဇရေၚ်ဂှ် “မုရဴသာ်လဵု သၚ် သ္ဂောံကော်ပၠုပ်အဗ္ဘာန် အ္စာရော” ရဴဝွံ သ္ဒးသ္ပဂဗုဓ်လွဳပရာရ။ သၚ်မိက်သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုအ္စာမ္ဂး၊ ကွးပဒတဴဇရေၚ်ဂှ် “မုရဴသာ်လဵု သၚ် ဟဂွံသ္ပကမ် ကုအ္စာရော?၊ မုရဴသာ်လဵု သ္ဂောံကဵုဒုဟ်သာစှေ်ရော?” ရဴဝွံ သ္ဒးသ္ပဂဗုဓ် လွဳပရာရ။ သၚ် သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုအ္စာမ္ဂး၊ ကွးပဒတဴဇရေၚ်ဂှ် “မုရဴသာ်လဵု အ္စာ သ္ဂောံဒ္ဂေတ်ဗွဲမဒးရးရော?၊ သ္ဂောံဖျေံတသော်မတွံဂးမာန်ရော?၊ ဒ္ဂေတ်တဴဒ္ဂေတ်မတိတ်ဗၠးမူဒဏ်ရော?၊ သၚ် သ္ဂောံလလမ်ကၠေံကမ်ရော?” ရဴဝွံ သ္ဒးသ္ပဂဗုဓ်လွဳပရာရ။
သ္ၚာအ္စာဂှ် ထေက်ကဵုဒးလပိုက်ကဆံၚ်ဒှ်မ္ဂး၊ ကွးပဒတဴဇရေၚ်ဂှ် သ္ဒးလပိုက်ကဆံၚ်ရ၊ “မုရဴသာ်လဵု သ္ဂောံလပိုက်ကဆံၚ် သ္ၚာအ္စာရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာအ္စာဂှ် ထေက်ကဵုဒးဇိၚ်မ္ဂး၊ ကွးပဒတဴမွဲစွံဂှ် သ္ဒးဇိၚ်ရ၊ “မုရဴသာ်လဵု သ္ဂောံဇိၚ်သ္ၚာအ္စာရော?” ရဴဝွံ ဂဗုဓ်လွဳပရာလေဝ် ဒးသ္ပရ၊ သွက်အ္စာ ထေက်ကဵုဖျိန် ဍာ်လွံက်ဒှ်မ္ဂး၊ ကွးပဒတဴမွဲစွံဂှ် သ္ဒးဖျိန်ဍာ်လွံက်ရ၊ “မုရဴသာ်လဵု သ္ဂောံဖျိန်ဍာ်လွံက် သွက်အ္စာရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာအ္စာဂှ် ထေက်ကဵုဒးဖျောန်ဒှ်မ္ဂး၊ ကွးပဒတဴမွဲစွံဂှ် သ္ဒးဖျောန်ရ၊ “မုရဴသာ်လဵု သ္ဂောံဖျောန် သ္ၚာအ္စာရော?” ရဴဝွံ ဂဗုဓ်လွဳပရာလေဝ် ဒးသ္ပရ။ ခမဳမဖျောန်သ္ၚာဂှ် သ္ဒးဖျောန်ဂတးဂတန် ဗွဲမဒးရးရ၊ ကိုပ်ကၠာ ထၞဟ်ဍာ်လွံက် ဓဇူဟွံပိုတ်ဏီ စ္ဍးအာဟွံဂွံရ။
သီုဟွံဂရၚ်ပတီပါန်အခေါၚ် အ္စာ ဟဂပ်ဝ်ကဵုဗဗေၚ် ကုညးလ္ၚဵုရ၊ ဗဗေၚ်ညးလ္ၚဵုဂှ်လေဝ် ဟွံထေက်ကဵုဂိုၚ်ကေတ်ရ၊ ဟဂပ်ဝ်ကဵုသ္ၚာ ကုညးလ္ၚဵုရ၊ သ္ၚာညးလ္ၚဵုဂှ်လေဝ် ဟွံထေက်ကဵုဂိုၚ်ကေတ်ရ၊ ဟဂပ်ဝ်ကဵုပရိက္ခရာ ‘အရပ်စပ်’ ကုညးလ္ၚဵုရ၊ ပရိက္ခရာညးလ္ၚဵုဂှ်လေဝ် ဟွံထေက်ကဵုဂိုၚ်ကေတ်ရ၊ ဟဂပ်ဝ်ကးသော်က္ဍိုပ် ညးလ္ၚဵုဂမၠိုၚ်ရ၊ ဟွံထေက်ကဵုကးသော်က္ဍိုပ်ဇကုဂမၠိုၚ် ကုညးလ္ၚဵုရ၊ ဟဂပ်ဝ်သ္ပကမၠောန်ကေၚ်ကာ ညးလ္ၚဵုဂမၠိုၚ်ရ၊ ဟွံထေက်ကဵုသ္ပကမၠောန်ကေၚ်ကာ (မပတမ် ပွမတုဟ်ပေါတ်မိဟ်) ကုညးလ္ၚဵုရ၊ ဟဂပ်ဝ်သ္ပကေၚ်ကာဇၞော်သၟတ် ညးလ္ၚဵုရ၊ ဟဂပ်ဝ်ကဵုသ္ပကမၠောန်ကေၚ်ကာ ဇၞော်သၟတ်ဇကု ကုညးလ္ၚဵုရ၊ ဟဂပ်ဝ်သ္ပခမဳဗွက်ကြဴ ညးလ္ၚဵုရ၊ ဟဂပ်ဝ်ကဵုညးလ္ၚဵု သ္ပခမဳဗွက်ကြဴဇကုရ၊ ဟဂပ်ဝ်ရၚ်တၠုၚ် ပိဏ္ဍပါတ် ညးလ္ၚဵုရ၊ ဟဂပ်ဝ်ကဵုညးလ္ၚဵု ရၚ်တၠုၚ်ပိဏ္ဍပါတ်ဇကုရ၊ သီုဟွံဂရၚ်ပတီပါန်အခေါၚ် အ္စာ ဟွံထေက်ကဵုလုပ်ကွာန်ရ၊ ဟွံထေက်ကဵုအာ သုသာန်ရ၊ ဟွံထေက်ကဵုစ္ဍးအာဌာန်သအာၚ်ရ၊ အ္စာ ဂိယဲဒှ်မ္ဂး၊ လုကဴကာလမဂျိုၚ်ဒၟံၚ်လမျီု သ္ဒးကၠောန်ၜိုတ်လွဳပရာရ၊ စဵုကဵုယဲအ္စာဂှ်ဗၠး သ္ဒးလၟတ်မၚ်ဒၟံၚ်ရ။
ယွံခမဳတအ် ဣဝွံတုန် ဒ္ဂေတ်ဝတ် ခမဳကွးပဒတဴဇရေၚ်ဂမၠိုၚ် မဒးဒ္ဂေတ် ပ္ဍဲအ္စာဂမၠိုၚ်ရ။ အတိုၚ်ဒ္ဂေတ်ဝတ်ဂှ် ခမဳကွးပဒတဴဇရေၚ်ဂမၠိုၚ် ဒးဒ္ဂေတ် ပ္ဍဲအ္စာဂမၠိုၚ်ရ ရဴဝွံ (သ္ဂးရ)။

===၈.၁၄။ ဝတ်ဒးဒ္ဂေတ် ပ္ဍဲကွးပဒတဴဇရေၚ်ဂမၠိုၚ်===
၃၈၁။	ပ္ဍဲအခိၚ်ဂှ် အ္စာဂမၠိုၚ် ဟွံဒ္ဂေတ်ဗွဲမဒးရး ပ္ဍဲကွးပဒတဴဇရေၚ်ဂမၠိုၚ်အိုတ်ရ။
ခမဳပၟိက်အောန်ဂမၠိုၚ်ဂှ် “မုဟိုတ် အ္စာဂမၠိုၚ် ဟွံဒ္ဂေတ်ဗွဲမဒးရး ပ္ဍဲကွးပဒတဴဇရေၚ်ဂမၠိုၚ်အိုရော” ရဴဝွံ ဟီုဂရိုဟ်အိုတ်ရ၊ ပျုတ်ဗ္ဒေက်အိုတ်ရ၊ ဟီုထ္ၜးဒုဟ်အိုတ်ရ။
ပ္ဍဲအခိၚ်ဂှ် ခမဳဂမၠိုၚ်ဂှ် ဂရၚ်ပတီ ဟိုတ်ပရူပရာဝွံ ကုတဳလမၞုံပိုဉ်ကျာ်တြဲအိုတ်ရ။ ပ္ဍဲအခိၚ်ဂှ် ဟိုတ်နူဟိုတ်အရာဝွံ တဳလမၞုံပိုဉ်ကျာ်တြဲ ကဵုဂကောံခမဳ ကောံဓရီုတုဲမ္ဂး “ယွံခမဳတအ် အစာဂမၠိုၚ် ဟွံဒ္ဂေတ်ဗွဲမဒးရး ပ္ဍဲကွးပဒတဴဇရေၚ်ဂမၠိုၚ်အိုတ်ရ ဟီုဂှ် ဍာံပြဟာ” ရဴဝွံ စၟဳစၟတ်သၟာန်သၟုက်ရ။ 
ဍာံပြရ ယွံကျာ်မၞုံပိုဉ် ရဴဝွံ (ဂရၚ်ပတီအိုတ်ရ)။ ပ ။ ဟီုဂရိုဟ်တုဲ။ ပ ။ တွံကဵုဂလာန်ဓရ်တုဲမ္ဂး သ္ဂးကဵုခမဳဂမၠိုၚ်ရ။
၃၈၂။	ယွံခမဳတအ် ဒှ်သာ်ဂှ်မ္ဂး ကြက်ပညပ်တဴ ဒ္ဂေတ်ဝတ်မဒးဒ္ဂေတ် ပ္ဍဲကွးပဒတဴဇရေၚ်ဂမၠိုၚ် ကုအ္စာဂမၠိုၚ်ရ၊ အတိုၚ်ဒ္ဂေတ်ဝတ်ဂှ် အ္စာဂမၠိုၚ် ဒးဒ္ဂေတ် ပ္ဍဲကွးပဒတဴဇရေၚ်ဂမၠိုၚ်ရ။ ယွံခမဳတအ် အ္စာ ဒးဒ္ဂေတ် ပ္ဍဲကွးပဒတဴဇရေၚ် ဗွဲမဒးရးရ။ ပ္ဍဲဂလာန်ဂှ် ကြက်သ္ဂးဂတဝွံတုန် ပွမဒ္ဂေတ် ဗွဲမဒးရးရောၚ်။
ယွံခမဳတအ် အ္စာဂှ် သ္ဒးယိုက်ဒိုက်ထံက်ပၚ်သၚ်ရိုဟ် ကွးပဒတဴဇရေၚ် နပွမပကတ်ဗတောန် ပွမသၟာန်ဂၠိုၚ်ဂၠိုၚ်ကဵုဝါ ပွမဝေတ်ဗတောန် ဒၠောံဗတောန်စၞောန်ထ္ၜးရ။ ဗဗေၚ်အ္စာ နွံတုဲ ဗဗေၚ်ကွးပဒတဴဇရေၚ် ဟွံမွဲမ္ဂး၊ အ္စာ သ္ဒးကဵုဗဗေၚ် ကုကွးပဒတဴဇရေၚ်ရ၊ “မုရဴသာ်လဵု ဗဗေၚ်သ္ဂောံကတဵုဒှ်ကၠုၚ် ကုကွးပဒတဴဇရေၚ်ရော” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာအ္စာ နွံတုဲ သ္ၚာကွးပဒတဴဇရေၚ် ဟွံမွဲမ္ဂး၊ အ္စာ သ္ဒးကဵုသ္ၚာ ကုကွးပဒတဴဇရေၚ်ရ၊ “မုရဴသာ်လဵု သ္ၚာသ္ဂောံကတဵုဒှ်ကၠုၚ် ကုကွးပဒတဴဇရေၚ်ရော” ရဴဝွံ ဂဗုဓ်လွဳပရာလေဝ် ဒးသ္ပရ။ ပရိက္ခရာ ‘အရပ်စပ်’ အ္စာ နွံတုဲ ပရိက္ခရာကွးပဒတဴဇရေၚ် ဟွံမွဲမ္ဂး၊ အ္စာ သ္ဒးကဵုပရိက္ခရာ ကုကွးပဒတဴဇရေၚ်ရ၊ “မုရဴသာ်လဵု ပရိက္ခရာသ္ဂောံကတဵုဒှ်ကၠုၚ် ကုကွးပဒတဴဇရေၚ်ရော” ရဴဝွံ ဂဗုဓ်လွဳပရာလေဝ် ဒးသ္ပရ။
ကွးပဒတဴဇရေၚ် ဂိယဲမ္ဂး၊ ဒၠိုက်ကတဵုနူဂယးပြဟ်တုဲ သ္ဒးဒုၚ်ကဵုဆုဒကရ၊ သ္ဒးဒုၚ်ကဵုဍာ်လာၚ်မုက်ရ၊ သ္ဒးလးသၞာဂဇအ်ရ၊ ယာဂုနွံမ္ဂး ကြဴကြာတ်ခရော်တုဲ သ္ဒးဒုၚ်ကဵုယာဂုရ၊ ကုကွးပဒတဴဇရေၚ် မသုၚ်ယာဂုတုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ခရော်တုဲ သ္ပဗွဲမဒးရး သီုဟွံကဵုထ္ဍိမြိလုက်စုက်ဒးဂှ် ကြဴကြာတ်တုဲမ္ဂး သ္ဒးသီဂိုၚ်ဒေပ်စွံရ၊ ကွးပဒတဴဇရေၚ် ဒၠိုက်ကတဵု(နူဒၞာဲ)မ္ဂး သ္ဒးသီဂိုၚ်ဒေပ်ထောံ သၞာဂဇအ်ဂှ်ရ၊ ယဝ်သၟိက်ဟန်ဗန်နွံမ္ဂး၊ သ္ဒးကွဟ်ကၟဟ် ဒၞာဲဂှ်ရ။
ကွးပဒတဴဇရေၚ် သၟိက်လုပ်ကွာန်မ္ဂး သ္ဒးဒုၚ်ကဵု သပိုၚ်ဗိုက်လုပ်ကွာန်ရ၊ သ္ဒးဂိုၚ်ကေတ်သပိုၚ်ဗိုက်ပ္ဍဲဘာရ၊ သ္ဒးဒုၚ်ကဵုကာယဗန်ရ၊ ထပ်လဝ် သ္ၚာသကိုပ်ဂမၠိုၚ်တုဲ သ္ဒးဒုၚ်ကဵုရ၊ ကြဴကြာတ်တုဲ သ္ဒးဒုၚ်ကဵုဗဗေၚ်မဒှ်မွဲဟာန်ကေုာံဍာ်ရ။
“အခိၚ်ဗၞတ်ဝွံ ကြက်ကလေၚ်စဴကၠုၚ်ရ” ရဴဝွံ (ပၠုပ်စိုတ်တုဲ) သ္ဒးလးပညပ်လဝ်သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုကြာတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ ဒစးဒုၚ်တၠုၚ်တရဴတုဲ သ္ဒးဒုၚ်ဂိုၚ်ကေတ် ဗဗေၚ်သ္ၚာရ၊ သ္ဒးဒုၚ်ကဵုသပိုၚ်ဗိုက်ပ္ဍဲဘာရ၊ သ္ဒးဟောဝ်ဂိုၚ်ကေတ် သပိုၚ်ဗိုက်လုပ်ကွာန်ရ၊ ယဝ်သ္ၚာဍေက်ဒၟံၚ်ပလက်မ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးထပ်သ္ၚာရ၊ ထပ်သ္ၚာမ္ဂး “လ္ပကဵုဒှ်ကဝ်ကေက်’ပၞေတ်ခ္ဍပ်’ပ္ဍဲလဒေါဝ်ညိ” ရဴဝွံ သီုမပၠုပ်စိုတ် ယှအ်ကၠေံတၞုၚ်မုဟ်ပန်လပုဟ်တဲတုဲ သ္ဒးထပ်သ္ၚာရ၊ သ္ဒးစွံလဝ် ဇုက်ကာယဗန် ပ္ဍဲအပ္ဍဲသၞာထပ်လဝ်ရ။
ပိဏ္ဍပါတ်နွံတုဲ ကွးပဒတဴဇရေၚ်လေဝ် မိက်သ္ပပြဘိုဂ်မ္ဂး ဒုၚ်ကဵုဍာ်ရပ်စပ်တုဲ သ္ဒးဒုၚ်ကဵုပိဏ္ဍပါတ်ရ၊ (နွံပၟိက်ဍာ်ဟာ ရဴဝွံ) သ္ဒးဂရၚ်ပတီသၟာန် ကွးပဒတဴဇရေၚ် နကဵုဍာ်သုၚ်ရ၊ ကုကွးပဒတဴဇရေၚ် မကဵုပိုဉ်တုဲဂှ် ဒုၚ်ကဵုဍာ်တုဲ ဟောဝ်ဂိုၚ်ကေတ်ဗဗေၚ်တုဲမ္ဂး သ္ပဗွဲမဒးရး သီုကဵုထ္ဍိမြိလုက်စုက်ဒးဂှ် ကြဴကြာတ်သအးဇ္ၚးတုဲ သ္ပစဵုကဵုဍာ်ကှ်တုဲမ္ဂး ဗၞတ်မွဲခဏဍောတ် သ္ဒးစဲလဝ် ပ္ဍဲဂမ္တဴတ္ၚဲရ၊ ၜိုန်ဂှ် စွံလဝ် ဗွဲမလအ်ဟွံဂွံရ၊ သ္ဒးစွံဗဗေၚ်သ္ၚာရ၊ မိက်စွံဗဗေၚ်မ္ဂး နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ မိက်ဂွံစွံသ္ၚာမ္ဂး နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
ကွးပဒတဴဇရေၚ် ဒၠိုက်ကတဵု (နူဒၞာဲ) မ္ဂး သ္ဒးသီဂိုၚ်ထောံ သၞာဂဇအ်ဂှ်ရ၊ သ္ဒးသီဂိုၚ်ဒေပ်ထောံ ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ်ရ၊ ယဝ်သၟိက်ဟန်ဗန်နွံမ္ဂး သ္ဒးကွဟ်ကၟဟ်ဒၞာဲဂှ်ရ။
ကွးပဒတဴဇရေၚ် မိက်ဟုမ်ဍာ်မ္ဂး သ္ဒးစဳရေၚ်ဍာ်ဟုမ်ရ၊ နွံပၟိက်ကဵုဍာ်လၟုဟ်မ္ဂး သ္ဒးစဳရေၚ်ကဵုဍာ်လၟုဟ်ရ၊ နွံပၟိက်ကဵုဍာ်ဂမ္တဴမ္ဂး သ္ဒးစဳရေၚ်ကဵုဍာ်ဂမ္တဴရ။
ကွးပဒတဴဇရေၚ် မိက်ဂွံလုပ်သ္ၚိဇရုၚ်ပလက်မ္ဂး သ္ဒးထ္ၜိုန်ကလောံ ခၞိက်ကြကောတ် နကဵုဍာ်ရ၊ သ္ဒးဖ္ဍုက်တိကမၠေတ် နကဵုဍာ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ သီုမဗက်အာ နူလက်ကရဴ နူလက်ကရဴ အ္စာဥပဇ္ၛာယ်ဂှ် ဒုၚ်ကဵုဂတဵုသ္ၚိဇရုၚ်ပလက်တုဲမ္ဂး ဟောဝ်ဂိုၚ်ကေတ်သ္ၚာတုဲ သ္ဒးစွံလဝ် ပ္ဍဲဌာန်မဗဗွဲရ၊ သ္ဒးဒုၚ်ကဵုခၞိက်ကြကောတ်ရ၊ သ္ဒးဒုၚ်ကဵုတိကမၠေတ်ရ။ ယဝ်သၟဟ်ရထမ္ဂး သ္ဒးလုပ်သ္ၚိဇရုၚ်ပလက်ရ၊ ခမဳမလုပ်သ္ၚိဇရုၚ်ပလက်ဂှ် လံက်လေတ်မုက် နကဵုတိကမၠေတ် မဖ္ဍုက်လတ်ဍာ်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးလုပ်သ္ၚိဇရုၚ်ပလက်ရ၊ ဃရိတ်ခဇ် ခမဳဇၞော်ဂမၠိုၚ်တုဲ ဟဂပ်ဝ်ဂဇအ်ရ၊ ဟဂပ်ဝ်ဆေဝ်ဒဝ်ခမဳသၟတ်ဂမၠိုၚ် နကဵုသၞာအိုတ်ရ၊ ပ္ဍဲသ္ၚိဇရုၚ်ပလက် ကွးပဒတဴဇရေၚ် သ္ဒးသ္ပကဵုကေၚ်ကာအိုဿီု (မပတမ် ပွမစံၚ်ဗဂဵုပၟတ်) ရ၊ ခမဳမတိတ်ကၠုၚ် နူသ္ၚိဇရုပ်ပလက်ဂှ် ဂိုၚ်ကေတ်ဂတဵုသ္ၚိဇရုၚ်ပလက်တုဲ ဂြောပ်ဓလီုလဝ် (နကဵုသၞုက်ဍာ်) နူဂတကီု နူလက်ကရဴကီုတုဲ သ္ဒးတိတ် နူသ္ၚိဇရုၚ်ပလက်ရ။
ပ္ဍဲအရာဟုမ်ဍာ်လေဝ် သွက်ကွးပဒတဴဇရေၚ် သ္ဒးသ္ပကေၚ်ကာအိုဿီု (မပတမ် ပွမတုဟ်ပေါတ်မိဟ်) ရ၊ ခမဳမဟုမ်ဍာ်တုဲဂှ် တိုန်ကၠုၚ်ဗွဲကိုပ်ကၠာတုဲ သ္ပဇကုဇကု စဵုကဵုဟွံမွဲကဵုဍာ်တုဲ ဗိုက်သပိုၚ်တုဲ သ္ဒးဇိုတ်ကဵုဍာ် နူဇကုကွးပဒတဴဇရေၚ်ရ၊ သ္ဒးဒုၚ်ကဵုသပိုၚ်ရ၊ သ္ဒးဒုၚ်ကဵုသ္ၚာသကိုပ်ရ၊ ဂိုၚ်ကေတ်ဂတဵုသ္ၚိဇရုၚ်ပလက်တုဲ ကၠုၚ်ဗွဲကိုပ်ကၠာတုဲ သ္ဒးလးပညပ်လဝ် သၞာဂဇအ်ရ၊ သ္ဒးစွံပတန်လဝ် ဍာ်ကြဴဇိုၚ် ဂတဵုပေါတ်ဇိုၚ် ကဝေက်ပေါတ်ဇိုၚ် ပ္ဍဲဇရေၚ်ရ၊ (နွံပၟိက်ဍာ်ဟာ ရဴဝွံ) သ္ဒးသၟာန် ကွးပဒတဴဇရေၚ် နကဵုဍာ်သုၚ်ရ။
ဘာကွးပဒတဴဇရေၚ် ပဒတဴဂှ် ယဝ်သၟိက်ဟန်ဗန်နွံမ္ဂး ယဝ်သၟဟ်ရထမ္ဂး သ္ဒးသောၚ် ဖ္ဍောၚ်ၚးတးရ၊ ခမဳမသောၚ်ဖ္ဍောၚ်ၚးတးဘာဂှ် ဗွဲကိုပ်ကၠာ ရၚ်တၠုၚ်ပတိတ် ဗဗေၚ်သ္ၚာတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် သၞာနိသဳဒိုန်သၞာလးတိက်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်ရၚ်တၠုၚ်ပတိတ် ဖုန်ဂၞဳတုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဇံၚ်ခါတ်ဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ဂတဵုဂှ် သ္ပဗွဲမသဝ်ဒးရး သီုဟွံကဵုထ္ဍိမြိလုက်စုက်ဒး သၠတြၚ် ဇဵုတြၚ်ဂှ် ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဇိုၚ်ဇံၚ်ဂမၠိုၚ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ထၟာဲဂစှ် (ထၟာဲတဲ) တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ရၚ်တၠုၚ်ပတိတ် ဂတဵုဒလာဲတုဲ သ္ဒးစွံလဝ် ပ္ဍဲဒၞာဲမဗဗွဲရ၊ သၞာလးတိဂှ် သမ္တီလဝ် ဒၞာဲလးလၟိုန်တုဲ ရၚ်တၠုၚ်ပတိတ်တုဲ သ္ဒးစွံလဝ် ပ္ဍဲဒၞာဲမဗဗွဲရ၊ ပ္ဍဲဘာ ယဝ်သ္ၚိစၟဇာဖိုၚ်နွံမ္ဂး သ္ဒးပါဲကၠေံ နူသၠဖ္ဍာန် ဗွဲကိုပ်ကၠာရ၊ သ္ဒးဇိုတ်ပေါတ်ဗတၚ်ကျာ ကေုာံ သကဲခဒမ်ဂမၠိုၚ်ရ။
ဗ္ဒၚ်မသ္ပကလိတ်ကလောတ် နကဵုခၞိက်တိကမၠေတ်ဗကေတ် (နကဵုဆီတၟံ) ဂှ် ပတိုဟ်တိုန်မ္ဂး ဖ္ဍုက်ဍာ်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးဇိုတ်ပေါတ်ရ၊ တိမသ္ပလဝ်ကလိတ်ကလောတ် နကဵုသာ်လမ္စံက်ဂှ် ပတိုဟ်တိုန်မ္ဂး ဖ္ဍုက်ယာတ်တမြံၚ်တုဲ ဝတ်ကၠေံတုဲမ္ဂး သ္ဒးပေါတ်ဇိုတ်ရ၊ ဒှ်တိမဟဂွံသ္ပကလိတ်ကလောတ်မ္ဂး လၟုဟ်ဖရုဲဍာ်တုဲ “လ္ပကဵုမၠိုက်တိုန်ဘာညိ” ရဴဝွံ (စွံစိုတ်တုဲ) သ္ဒးကွဟ်ကၟဟ်ရ၊ ပကောံဖအုံလဝ် အိက်ကၟဟ်တုဲ သ္ဒးထောံထောံ ပ္ဍဲဌာန်မဗဗွဲရ။
စဲတ္ၚဲသအးဇ္ၚး သၞာလးတိတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ဇိုၚ်ဇံၚ်ဂမၠိုၚ်တုဲမ္ဂး သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဇံၚ်ခါတ်တုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဂတဵုတုဲမ္ဂး ဂရိုက်ထောံတုဲ သ္ပဗွဲမမသဝ်ဒးရး သီုဟွံထ္ဍိမြိလုက်စုက်ဒး သၠတြၚ် ဇဵုတြၚ်ဂှ် သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး ဖုန်ဂၞဳတုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲသအးဇ္ၚး သၞာနိသဳဒိုန် သၞာလးတိက်တုဲမ္ဂး ဂရိုတ်ထောံတုဲ သ္ဒးကလေၚ်လးစွံ အတိုၚ်လးစွံလၟိုန်ရ၊ စဲတ္ၚဲဇိုတ်ပေါတ် ထၟာဲဂစှ်တုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ၊ စဲတ္ၚဲဇိုတ်ပေါတ်ဂတဵုဒလာဲတုဲမ္ဂး သ္ဒးကလေၚ်စွံ ပ္ဍဲဒၞာဲအတိုၚ်စွံလဝ်လၟိုန်ရ။
သ္ဒးစွံဗဗေၚ်သ္ၚာရ။ ခမဳ မိက်ဂွံစွံဗဗေၚ်ဂှ် နကဵုတဲမွဲလပါ်ဂှ် ရပ်ကေတ်ဗဗေၚ်တုဲ နကဵုတဲမွဲလပါ်ဂှ် ဇွိတ်စမ်ရံၚ် သၟဝ်ဇံၚ်ခါတ်ကီု သၟဝ်ဂတဵုကီုတုဲ သ္ဒးစွံရ၊ ဟဂွံစွံဗဗေၚ် ပ္ဍဲတိမဟွံမွဲကဵုသၞာရ။ ခမဳ မိက်ဂွံစွံသ္ၚာဂှ် နကဵုတဲမွဲလပါ်ဂှ် ရပ်ကေတ်သ္ၚာတုဲ နကဵုတဲမွဲလပါ်ဂှ် ဇွိတ်ပေါတ်ထောံဒုန်တေၚ်သ္ၚာ ဇုက်ဗလဲသ္ၚာတုဲ သ္ပလအိတ်မုဟ်ပ္ဍဲလပါ်တေံ သ္ပကဝးပ္ဍဲလပါ်ဏအ်တုဲ သ္ဒးစွံသ္ၚာရ။
နူဒိုဟ်ဗၟံက် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ဗၟံက်ဂမၠိုၚ်ရ၊ နူဒိုဟ်ပလိုတ် ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်ပလိုတ်ဂမၠိုၚ်ရ၊ နူဒိုဟ်သၟဝ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၟဝ်ကျာဂမၠိုၚ်ရ၊ နူဒိုဟ်သၠုၚ်ကျာ ကျာမဒှ်မွဲဟာန်ကေုာံမၠိုက်ဂမၠိုၚ် ပိုက်လွိၚ်ကၠုၚ်အိုတ်မ္ဂး၊ သ္ဒးကၟာတ်ဒဝ်ကၠေံ ဗတၚ်ကျာဒိုဟ်သၠုၚ်ကျာဂမၠိုၚ်ရ၊ ဒှ်အခိၚ်ဂမ္တဴမ္ဂး ပ္ဍဲအခိၚ်တ္ၚဲ သ္ဒးကၟာတ်ဒဝ်လဝ် ဗတၚ်ကျာဂမၠိုၚ်ရ၊ ပ္ဍဲအခိၚ်ဗတမ် သ္ဒးပံက်လဝ်ရ။
ပြဝိုဏ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ပြဝိုဏ်ရ။ မုက်ထော်တြၚ်ခဒမ်ဟုမ်ဍာ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် မုက်ထော်တြၚ်ခဒမ်ဟုမ်ဍာ်ရ။ ဇြပ်ကောံဓရီု သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ဇြပ်ကောံဓရီုရ။ ရုၚ်ပၟတ် သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် ရုၚ်ပၟတ်ရ။ သ္ၚိဝစ် (သ္ၚိဍာ်) သၟိက်ဟန်ဗန်နွံဒှ်မ္ဂး၊ သ္ဒးကွဟ်ကၟဟ် သ္ၚိဝစ်ရ။ ဍာ်သုၚ်ဟွံမွဲမ္ဂး၊ သ္ဒးစွံပတန် ဍာ်သုၚ်ရ။ ဍာ်ရပ်စပ်ဟွံမွဲမ္ဂး၊ သ္ဒးစွံပတန် ဍာ်ရပ်စပ်ရ။ ပ္ဍဲနုၚ်ဍာ်ကြာတ်(နုၚ်သအးသ္ၚိဍာ်) ဍာ်ဟွံမွဲမ္ဂး၊ သ္ဒးဗပေၚ်စုတ်ဍာ်ရ။
ပွမဟွံမိပ်လဟိၚ် ကတဵုဒှ် ကုကွးပဒတဴမွဲစွံမ္ဂး အ္စာဂှ် (အလဵုဇကုလေဝ်) သ္ဒးကော်ဏာဌာန်သအာၚ်ရ၊ (ညးသအာၚ်လေဝ်) သ္ဒးကဵုကော်ဏာရ၊ ဂလာန်ဓရ်လေဝ် သ္ဒးဟီုတွံကဵု ကုကွးပဒတဴဇရေၚ်ဂှ်ရ။ ‘သံသယကုက္ကုစ္စ’ ပွမချပ်သၠေဟ်ပၟာ ကတဵုဒှ် ကုကွးပဒတဴဇရေၚ်မ္ဂး အ္စာဂှ် သ္ဒးပါဲပၠေၚ်ကၠေံရ၊ (ညးသအာၚ်လေဝ်) သ္ဒးကဵုပၠေၚ်ကၠေံရ၊ ဂလာန်ဓရ်လေဝ် သ္ဒးဟီုတွံကဵု ကုကွးပဒတဴဇရေၚ်ဂှ်ရ။ ကွေတ်မှာရာ ကတဵုဒှ် ကုကွးပဒတဴဇရေၚ်မ္ဂး အ္စာဂှ် သ္ဒးသောၚ်ကလး ကဵုစာ်စ္ဍးအာရ၊ (ညးသအာၚ်လေဝ်) သ္ဒးကဵုသောၚ်ကလးစာ်စ္ဍးအာရ၊ ဂလာန်ဓရ်လေဝ် သ္ဒးဟီုတွံကဵု ကုကွးပဒတဴဇရေၚ်ဂှ်ရ။ ကွးပဒတဴဇရေၚ်အာစိုပ်ဂရုကအာပတ်တုဲ ထေက်ကဵုတၞဟ်နပဒတဴပြဝးမ္ဂး အ္စာဂှ် “မုရဴသာ်လဵု သၚ် သ္ဂောံကဵုပြဝး ကုကွးပဒတဴဇရေၚ်ရော” ရဴဝွံ သ္ဒးသ္ပဂဗုဓ်လွဳပရာရ။ ကွးပဒတဴဇရေၚ် ထေက်ကဵုတံၚ်ဓဇက်တမ်ဒှ်မ္ဂး အ္စာဂှ် “မုရဴသာ်လဵု သၚ် သ္ဂောံတံၚ်ဓဇက်တမ် ကွးပဒတဴဇရေၚ်ရော” ရဴဝွံ သ္ဒးသ္ပဂဗုဓ်လွဳပရာရ။ ကွးပဒတဴဇရေၚ် ထေက်ကဵုဒ္ဂေတ် ‘မာနတ်’ ထေက်ကဵုသ္ဍိုက်မၠိုက်ဒှ်မ္ဂး အ္စာဂှ် “မုရဴသာ်လဵု သၚ် သ္ဂောံကဵုမာနတ် ကုကွးပဒတဴဇရေၚ်ရော” ရဴဝွံ သ္ဒးသ္ပဂဗုဓ်လွဳပရာရ။ ကွးပဒတဴဇရေၚ် ထေက်ကဵုကော်ပၠုပ်အဗ္ဘာန်ဒှ်မ္ဂး အ္စာဂှ် “မုရဴသာ်လဵု သၚ် သ္ဂောံကော်ပၠုပ်အဗ္ဘာန် ကွးပဒတဴဇရေၚ်ရော” ရဴဝွံ သ္ဒးသ္ပဂဗုဓ်လွဳပရာရ။ သၚ်မိက်သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုကွးပဒတဴဇရေၚ်မ္ဂး၊ အ္စာဂှ် “မုရဴသာ်လဵု သၚ် ဟဂွံသ္ပကမ် ကုကွးပဒတဴမွဲစွံရော?၊ မုရဴသာ်လဵု သ္ဂောံကဵုဒုဟ်သာစှေ်ရော?” ရဴဝွံ သ္ဒးသ္ပဂဗုဓ် လွဳပရာရ။ သၚ် သ္ပ ‘တဇ္ဇနိယကမ်’ ပွမဘပဠကီု ‘နိယဿကမ်’ ပွမကဵုပဒတဴကေုာံအ္စာ နိဿယကီု ‘ပဗ္ဗာဇနဳယကမ်’ ပွမဗက်ဗ္ဒဴကီု ‘ပဋိသာရဏဳယကမ်’ ပွမကဵုကလအ်ဒုၚ်ဂုဏ်ကီု ‘ဥက္ခေပနဳယကမ်’ ပွမဗက်ပတိတ်ထောံကီု ကုကွးပဒတဴဇရေၚ်မ္ဂး၊ အ္စာဂှ် “မုရဴသာ်လဵု ကွးပဒတဴဇရေၚ် သ္ဂောံဒ္ဂေတ်ဗွဲမဒးရးရော?၊ သ္ဂောံဖျေံတသော်မတွံဂးမာန်ရော?၊ ဒ္ဂေတ်တဴဒ္ဂေတ်မတိတ်ဗၠးမူဒဏ်ရော?၊ သၚ် သ္ဂောံလလမ်ကၠေံကမ်ရော?” ရဴဝွံ သ္ဒးသ္ပဂဗုဓ်လွဳပရာရ။
သ္ၚာကွးပဒတဴဇရေၚ်ဂှ် ထေက်ကဵုဒးလပိုက်ကဆံၚ်ဒှ်မ္ဂး၊ အ္စာဂှ် သ္ဒးလပိုက်ကဆံၚ်ရ၊ “မုရဴသာ်လဵု သ္ဂောံလပိုက်ကဆံၚ် သ္ၚာကွးပဒတဴဇရေၚ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာကွးပဒတဴဇရေၚ်ဂှ် ထေက်ကဵုဒးဇိၚ်မ္ဂး၊ အ္စာဂှ် သ္ဒးဇိၚ်ရ၊ “မုရဴသာ်လဵု သ္ဂောံဇိၚ်သ္ၚာကွးပဒတဴဇရေၚ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ၊ သွက်ကွးပဒတဴဇရေၚ် ထေက်ကဵုဖျိန် ဍာ်လွံက်ဒှ်မ္ဂး၊ အ္စာဂှ် သ္ဒးဖျိန်ဍာ်လွံက်ရ၊ “မုရဴသာ်လဵု သ္ဂောံဖျိန်ဍာ်လွံက် သွက်ကွးပဒတဴဇရေၚ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ။ သ္ၚာကွးပဒတဴဇရေၚ်ဂှ် ထေက်ကဵုဒးဖျောန်ဒှ်မ္ဂး၊ အ္စာဂှ် သ္ဒးဖျောန်ရ၊ “မုရဴသာ်လဵု သ္ဂောံဖျောန် သ္ၚာကွးပဒတဴဇရေၚ်ရော?” ရဴဝွံ ဂဗုဓ်လွဳပရာလေဝ် ဒးသ္ပရ။ ခမဳမဖျောန်သ္ၚာဂှ် သ္ဒးဖျောန်ဂတးဂတန် ဗွဲမဒးရးရ၊ ကိုပ်ကၠာ ထၞဟ်ဍာ်လွံက် ဓဇူဟွံပိုတ်ဏီ စ္ဍးအာဟွံဂွံရ။
ကွးပဒတဴဇရေၚ် ဂိယဲဒှ်မ္ဂး၊ လုကဴကာလမဂျိုၚ်ဒၟံၚ်လမျီု သ္ဒးကၠောန်ၜိုတ်လွဳပရာရ၊ စဵုကဵုယဲကွးပဒတဴဇရေၚ်ဂှ် ဗၠး သ္ဒးလၟတ်မၚ်ဒၟံၚ်ရ။
ယွံခမဳတအ် ဣဝွံတုန် ဒ္ဂေတ်ဝတ် အ္စာဂမၠိုၚ် မဒးဒ္ဂေတ် ပ္ဍဲခမဳကွးပဒတဴဇရေၚ်ဂမၠိုၚ်ရ။ အတိုၚ်ဒ္ဂေတ်ဝတ်ဂှ် အ္စာဂမၠိုၚ် ဒးဒ္ဂေတ် ပ္ဍဲခမဳကွးပဒတဴဇရေၚ်ဂမၠိုၚ်ရ ရဴဝွံ (သ္ဂးရ)။
✤✤✤ ဝတ္တက္ခန္ဓကအဋ္ဌမတုဲရ။ ✤✤✤
ပ္ဍဲခန္ဓကဝွံ ဝတ္ထုစှ်ဒ္စိတ်ရောၚ်၊ ဒ္ဂေတ်ဝတ် စှ်ပန်ရောၚ်။

===❖ ဝတ္တက္ခန္ဓကဂှ် ဗွဲခမ္ဍန်===
ပွမလိုန်ဍိုက်ဒၞပ်ကီု ပွမဓလဝ်က္ဍိုၚ်ကီု ပွမဓလီုလဝ်က္ဍိုပ်ကီု ပွမစွံလဝ်သ္ၚာ ပ္ဍဲက္ဍိုပ်ကီု ဍာ်သုၚ်ကီု ပွမဟွံလ္ၚောဝ်ကီု ပွမဟွံသၟာန်ကီု ဇြုံကီု ခမဳသ္ဍိုက်ဆာန်သဳလဂမၠိုၚ် ဟီုဂရိုဟ်ကီု။
ပွမသၠောတ်ဒၞပ်ကီု က္ဍိုၚ်ကီု ပၞးကီု (ပွလုပ်) ဟွံပြဟ်ဟွံလဇုဲကီု ပွမစ္ဍးအာကီု ပွမဖျေံ ဗဗေၚ်သ္ၚာကီု ဒၞာဲတၠအဲကီု ပွမသၟာန်ကီု။
ပွမစုတ်ဗဗေၚ်ဍာ်ကီု ပွမကြာတ်ကီု ပွမဇိုန်ဒၞပ် နယာတ်မကှ်ကီု မဍေက်ကီု ခမဳဇၞော်ကီု ခမဳသၟတ်ကီု ပွမသၟာန်ကီု ပွမကေၚ်ပဒတဴကီု ကွာန်ဂ္ၚေၚ်ပိဏ္ဍပါတ်ကီု။
သေက္ခသမ္မုတိကီု ဌာန်သၠးတရဴဇၞော်ကီု ဍာ်သုၚ်ကီု ဍာ်ရပ်စပ်ကီု လေံဒစုန်ကီု ကတိကဝတ်ကီု သအာၚ်နူဂှ် အခိၚ်ကီု ဗၞတ်မွဲမုဟုတ်ကီု သၟိက်ဟန်ဗန်ကီု ပွမရၚ်တၠုၚ်ပတိတ် သၞာလးတိကီု။
ဂၞဳဒုၚ်ဇိုၚ်ဇံၚ်ကီု ဖုန်ကီု ဂၞဳကီု ဇံၚ်ကီု ဂတဵုကီု ထၟာဲတဲကီု ဂတဵုဒလာဲကီု လပါ်လတူကီု သကဲကီု ဆီတၟံကီု သာ်လမ္စံက်ကီု ပွမဖ္ဍုက်ဖ္ဍေက်ကီု။
သၟိက်ဟန်ဗန်ကီု သၞာလးတိကီု ဂၞဳဒုၚ်ဇိုၚ်ဇံၚ်ကီု ဇံၚ်ကီု ဂတဵုကီု ဖုန်ကီု သၞာနိသဳဒိုန်ကီု ထၟာဲတဲကီု ဂတဵုဒလာဲကီု။
ဗဗေၚ်သ္ၚာကီု တိကီု လအိတ်မုဟ် နူလပါ်တေံကီု ခ္ဍပ်နူလပါ်ဏအ်ကီု ကျာမကၠုၚ်နူဒိုဟ်ဗၟံက်ကီု ကျာမကၠုၚ်နူဒိုဟ်ပလိုတ်ကီု ကျာမကၠုၚ်နူဒိုဟ်သၟဝ်ကျာကီု ကျာမကၠုၚ်နူဒိုဟ်သၠုၚ်ကျာကီု။
အခိၚ်ဂံက် အခိၚ်ဂမ္တဴကီု ပ္ဍဲတ္ၚဲဗတမ်ကီု ပြဝိုဏ်ကီု မုက်ထော်တြၚ်ကီု ဇြပ်ကောံဓရီုကီု ရုၚ်ပၟတ်ကီု ဒ္ဂေတ်ဝတ် ပ္ဍဲသ္ၚိဝစ်ဂမၠိုၚ်ကီု။
နုၚ် ပ္ဍဲဍာ်သုၚ် ဍာ်ရပ်စပ် ဍာ်ကရာတ်ဂမၠိုၚ်ကီု ကျာ်တြဲ မဟဂပ်ဝ်ၜတ်ကၞာတ် နကဵုဥပၟာဂမၠိုၚ် ပညပ်တဴ ဒ္ဂေတ်ဝတ်ခမဳကၟုဲဂမၠိုၚ်ရ။
ပွမစွံလးသၞာကီု ပွမဟွံစွံပတန်ဍာ်ကီု ပွမဟွံဒစးဒုၚ်တၠုၚ်တရဴကီု ပွမဟွံသၟာန် နဍာ်သုၚ်ကီု ပွမဟွံလ္ၚောဝ်ကီု ပွမဟွံလးသၞာကီု ခမဳသ္ဍိုက်ဆာန်သဳလဂမၠိုၚ် ဟီုဂရိုဟ်အိုတ်။
ဒၞာဲခမဳဇၞော်ကီု ပွမစွံပတန်ဍာ်ကီု ပွမဒစးဒုၚ်တၠုၚ်တရဴကီု ဍာ်သုၚ်ကီု ဒၞပ်ကီု ပွမလ္ၚောဝ် ပ္ဍဲဒၞာဲမဗဗွဲကီု ပွမလးသၞာကီု။
ပွမကေၚ်ပဒတဴကီု ကွာန်ဂ္ၚေၚ်ပိဏ္ဍပါတ် သေက္ခသမ္မုတိကီု ဌာန်သၠးတရဴဇၞော်ကီု ဍာ်သုၚ်ကီု ဍာ်ရပ်စပ်ကီု လေံဒစုန်ကီု ကတိကဝတ်ကီု အခိၚ်ကီု ပွဂဇအ်ဒဒက်တဴခမဳသၟတ်ကီု။
ပွမကဵုလ္ၚောဝ်ကီု ပွမဟီုထ္ၜးကီု ရၚ်တၠုၚ်တုပ်သၟဟ်ကဵုနယ်သၟဝ်(သ္ဂးတုဲ)ရ၊ တဳလမၞုံပိုဉ်ကျာ်တြဲ မတုပ်သၟဟ်ကေုာံညးဇၞော်ကွဳ စၞောန်ထ္ၜးကဵု ဒ္ဂေတ်ဝတ် ခမဳပဒတဴဘာဂမၠိုၚ်ရ။
ခမဳကွာ်တရဴဂမၠိုၚ်ကီု ကယျာဆုကီု ကယျာတိကီု ပွမပံက်ကီု ပွမဟွံလဴဗ္စကီု ပွမလီုလာ်ကီု ပွမဟွံဂြောပ်ဗ္ဒန်ကီု ခမဳသ္ဍိုက်ဆာန်သဳလဂမၠိုၚ် ဟီုဂရိုဟ်အိုတ်ရ။
လပှ်သီဂိုၚ်ဒေပ်တုဲကီု ကၟာတ်ဒဝ်တုဲကီု ဂရၚ်ပတီလဴဗ္စ ခမဳကဵုဒှ် သာမဏဳကဵုဒှ် ပၟၚ်အာရှာမ်ကဵုဒှ် ဥပးကဵုဒှ်တုဲဟေၚ် စ္ဍးအာရ။
ဒးသီဂိုၚ်ဒေပ် ဗွဝ်ဂအုံ ပ္ဍဲတၟံကလောံဂမၠိုၚ်ရ၊ ပွမကၟာတ်ဒဝ်ကီု သၟဟ်ရထမ္ဂး ဒးသ္ပဂဗုဓ် လွဳပရာရ၊ ပ္ဍဲဌာန် ဟွံဍေက်ဗြဲ တုပ်သၟဟ်သာ်ဂှ်ကီုရ။ 
ပွမဗြဲဓဇူအလုံအိုတ်သီုကီု ပွမရၚ်တၠုၚ်ဏာကွာန်ကီု ပ္ဍဲအမှဲအကး တုပ်သၟဟ်သာ်ကီု၊ ပွမပၠောပ်စိုတ်မ္ဂး အၚ်္ဂၝောံဇံၚ်ဂမၠိုၚ်တုန် သှေ်သၟေဟ်အိုတ်ရကီု ဒ္ဂေတ်ဝတ်ခမဳကွာ်တရဴဂမၠိုၚ်ရ။
ပွမဟွံအိုဟ်တၟိုဟ်ကီု မှာထေရ်ဇၞော်ကီု ပွမသှ်ၜေက်စွံလဝ်ကီု ပန်ဇကု မသုန်ဇကုဂမၠိုၚ်ကီု တရဴဇၞော်ပ္ဍဵုပ္ဍိုက်ကီု ပွမဗ္ၜူစိပ်အာကီု ဣဝွံတုန် ဒ္ဂေတ်ဝတ် ပ္ဍဲအရာသ္ပအနုမောဒနာဂမၠိုၚ်ရ။
ခမဳဆဗ္ဗဂ္ဂဳဂမၠိုၚ် ဗိုက်လတက်လဝ်ဗွဲဟွံဒးရးဂမၠိုၚ်တုဲ ရုၚ်လတက်လဝ်ဗွဲဟွံဒးရးဂမၠိုၚ်တုဲ ဟွံမွဲကဵုအကာဲအရာဂမၠိုၚ်တုဲ ပွမတတ်တိုန်ဂတကီု ပွမဃရိတ်ခဇ် မှာထေရ်ဂမၠိုၚ်ကီု။
ခမဳသၟတ်ဂမၠိုၚ်ကီု သ္ၚာသကိုပ်ကီု ခမဳသ္ဍိုက်ဆာန်သဳလဂမၠိုၚ် ပွမဟီုဂရိုဟ်အိုတ်ကီု ပွမဗိုက်ဗွဲဗၞဳအဝဏ်ပိပြကာ (ညဳသာသၟဟ်သၟန်)ကီု ဇုက်ကာယဗန်ကီု ပွမထပ်ကီု ခၟောံသ္ၚာကီု။
ပွမဟွံဗလေတ်ပါဲအာကီု ပွမဂြောပ်ဗ္ဒန်ကီု ပွမသ္ၚဳလလမ်မၚ်မွဲဣန္ဒြဳဗွဲမဒးရးကီု ပွမဖျေံ မတ်ဗွဲသၟဝ်ကီု ပွမဟွံသၠိုက်ပတိုန်သ္ၚာကီု ပွမဂြိုၚ်ဗွဲမသကာတ်ကီု ရမျာၚ်မအောန်သာကီု ပွမဟွံ ဂဝုဲပချဳပိဂကူကီု။
ပွမထံက်ဂန်ဂၞိၚ်ကီု ပွမဓလီုက္ဍိုပ်ကီု ပွမကွာ်နကဵုဒၞေဟ်တၞုၚ်ဇိုၚ်ကီု ပွမဂြောပ်ဗ္ဒန်ကီု ပွမသ္ၚဳလလမ်မၚ်မွဲဣန္ဒြဳဗွဲမဒးရးကီု ပွမဂြိုပ်ဗွဲမသကာတ် သီုမၞုံကဵုစိုတ်မကလှ်လဖှ်ကီု ရမျာၚ်မအောန်သာကီု ပွမဟွံဂဝုဲပချဳပိဂကူကီု။
ပွမထံက်ဂန်ဂၞိၚ်ကီု ပွမဓလီုက္ဍိုပ်ကီု ပွမဒက်တာန်တဲတာန်ယာတ်ကီု ဃရတ်ခဇ်တုဲ ဟွံပဒတဴပ္ဍဲသၞာရ၊ ဍိုက်တုဲ ပ္ဍဲဍာ် ဖျဝ်ဖျေံတုဲ ပွမကိုဟ်ချာဲကီု။
ပ္ဍဲဇရေၚ်ကီု သ္ၚာဇၞော်ကီု ဒုၚ်ဂိုၚ်ကေတ် ပိဏ္ဍပါတ်ရ၊ သွကီု ပွေက်ကီု ကုခမဳအိုတ်သီု ညဳသၟဟ်သၟန်ကဵုစရိတ်သၟန်ဗဗေၚ်ကီု။
ဗွဲမရှေ်သှေ်ရဴဂဴ ပွမဟွံမွဲကဵုစၟတ်သမ္တီဗဗေၚ်ကီု ဗွဲလၟေၚ်လၟေၚ်ကီု ပွမညဳသၟဟ်ကဵုသွကီု ပွမဟွံခွေက်ဍေက်က္ဍိုပ်ပုၚ်ကီု ပွမဟွံဂြောပ်ဗ္ဒန်ကီု ပွမအာတ်ကီု ပွမၞုံစၟတ်သမ္တီ မမိက်ဂရိုဟ်ကီု။
လၟံက်ပိဏ္ဍပါတ်ဇၞော် လၟံက်ပိဏ္ဍပါတ်ဗၞဳအဝဏ်မညဳသာ ပ္ဍဲပါၚ်ကီု လပုဟ်တဲအိုတ်သီုကီု ပွမဟွံဟီုအရေဝ်ကီု ပွမကတိုၚ်ပတိုန်လၟံက်ပိဏ္ဍပါတ်ကီု ပွမကိတ်ထပိုတ်ကီု ပွမခၜမ်ပ္ဍဲကၞိၚ်ကီု ပွမလယှ်ကီု ပွမကြုဲဝေၚ်မပုၚ်ကီု။
ပွမကဠေအ်လတာ်ကီု ပွမသ္ပဗရုစာပ်စာပ်ကီု ပွမသ္ပသောတ်ဗြုဂြံက်ဂြံက်ကီုပွမကၠာန်တဲကီု ပွမခါဂွါတ်ဗဗေၚ်ကီု ပွမကၠာန်သၟန်ပါၚ်ကီု တဲမၞုံကဵုအာမိသကီု ပွမဒုၚ်ဂိုၚ်ကေတ်ဍာ်ကီု။
ခမဳအိုတ်သီု ကိုပ်ကၠာကဵုပိုဥ်ဟွံတုဲဏီကီု ပ္ဍဲဍာ် ဖျဝ်ဖျေံတုဲ ပွမကိုဟ်ချာဲကီုထၟာဲတဲ ခမဳနွံဇရေၚ်ကီု သ္ၚာဇၞော်ကီု ဖျဝ်တုဲကီု ပ္ဍဲတိကီု။
ဍာ်ကြာတ်မပုၚ်ပါကီု ပွမကလေၚ်စဴကီု ပွမဂြောပ်ဗ္ဒန်ဗွဲမဒးရးကီု ပွကွာ်ကဵုဒၞေဟ်တၞုၚ်ဇိုၚ်ကီု ကျာ်တြဲသၟိၚ်ဓရ် ပညပ်တဴ ဒ္ဂေတ်ဝတ်ဘာရုၚ်ကဵုပိုဉ်ဝွံရ။
မၞုံကဵုပွမဗိုက်လတက် ဗွဲဟွံဒးရးတုဲ ဟွံဍိုက်ပေၚ်ကဵု အယောၚ်အလာဒှ်တုဲဟွံစၟတ်သမ္တီတုဲဗွဲမပြဟ် ပွမဒတူပ္ဍဲဌာန်သ္ၚောဲကီု ပွမဒတူပ္ဍဲဌာန်ကြပ်လောန်ကီု ပွဒတူဗွဲမလအ်ကီု ပွမကလေၚ် ဗွဲမပြဟ်ကီု ပ္ဍဲပိဏ္ဍစာရိကဝတ် တုပ်သာ်ဂှ်(ပညပ်လဝ်ရ)။
(တုပ်သၟဟ်သာ်ဂှ် ခမဳညးဂ္ၚေၚ်ပဏ္ဍပါတ်)။
သီုမဂြောပ်ဗ္ဒန် ဒးအာရ၊ ပွမသ္ၚဳလလမ်မၚ်မွဲဣန္ဒြဳ ဗွဲမဒးရးကီု ပွမဖျေံမတ်ဗွဲသၟဝ်ကီု ပွမဟွံသၠိုက်ပတိုန်သ္ၚာကီု ပွမဂြိုၚ်ဗွဲမသကာတ်ကီု ရမျာၚ်မအောန်သာကီုပွမဟွံဂဝုဲပချဳပိဂကူကီု။
ပွမထံက်ဂန်ဂၞိၚ်ကီု ပွမဓလီုက္ဍိုပ်ကီု ပွမကွာ်နကဵုဒၞေဟ်တၞုၚ်ဇိုၚ်ကီု ပွမစၟတ်သမ္တီကီု ဗွဲမပြဟ်ကီု ပွမဒတူပ္ဍဲဌာန်သ္ၚောဲကီု ပွမဒတူပ္ဍဲဌာန်ကြပ်လောန်ကီု ပွဒတူဗွဲမလအ်ကီု ပွမကလေၚ် ဗွဲမပြဟ်ကီု ဒၞာဲကီု ယံက်နော်ကီု။
ထၟာဲပ္ဍာန်ကီု ပွမကဵုဒတူကီု ဖဲါကၠေံတုဲ လၟောဝ်ဏာတုဲ ပွမဒုၚ်ဂိုၚ်ကေတ်ကီုဟွံမဟွံလ္ၚာ် ရံၚ်ကီု ပ္ဍဲသွဂမၠိုၚ်လေဝ် ဝတ်ဂှ် တုပ်သၟဟ်သာ်ဂှ်ဟေၚ်ရ။
ခမဳဂမၠိုၚ် ပွမဂြောပ်ဗ္ဒန် နကဵုသ္ၚာကီု ပွမအာသီုမဂြောပ်ဗ္ဒန်လဝ်ကီု ပွမသ္ၚဳလလမ်မၚ်မွဲ ဣန္ဒြဳဗွဲမဒးရးကီု ပွမဖျေံမတ်ဗွဲသၟဝ်ကီု ပွမဟွံသၠိုက်ပတိုန်သ္ၚာကီု ပွမဂြိုၚ်ဗွဲမသကာတ်ကီု။
ရမျာၚ်မအောန်သာကီု ပွမဟွံဂဝုဲပချဳပိဂကူကီု ပွမထံက်ဂန်ဂၞိၚ်ကီု ပွမဓလီုက္ဍိုပ်ကီု ပွမကွာ်နကဵုဒၞေဟ်တၞုၚ်ဇိုၚ်ကီု ဗွဲကိုပ်ကၠာပွလးသၞာ ပွမကြာတ်ခရော်စိုတ်က္ဍိုပ်ပုၚ် ဍာ်သုၚ် ဍာ်ရပ်စပ်ကီု နူလက်ကြဴ နွံပၟိက်မ္ဂး ပွမစကီု ပွမကၠဟ်ထောံကီု ပွမသီရုပ်ကီု။
ပွသီဂိုၚ်ဒေပ်ကီု ပွမကွဟ်ကၟဟ်ကီု ပွစုတ်ဗဗေၚ်ဍာ် နုၚ်မလ္ၚုသၟးကီု ပွမကော်ဖဲါတဲကီု ပွမဟီုသ္ဂးကီု ဣဝွံတုန် ဒ္ဂေတ်ဝတ် ခမဳဂ္ၚေၚ်ပိဏ္ဍပါတ်ဂမၠိုၚ်ရ။
ဍာ်သုၚ် ဍာ်ရပ်စပ် ပၟတ် ဒၞိဟ်ပၟတ်ဗၞုတ်ပၟတ် နက္ချတ် ဒိုဟ် ကမၠတ်ဒမၠဂမၠိုၚ်ကီုအလုံအိုတ်သီု ဟွံမွဲရ ရဴဝွံ ပွၜုၚ်တက်ကီု ပ္ဍဲပၞး ဗဗေၚ်သ္ၚာကီု သအာၚ်နူဂှ်။
ပ္ဍဲအခိၚ်လၟုဟ်ဝွံ ပွမကၟာဲပ္ဍဲပၞးကီု ဗွဲဗၞဳအဝဏ်ပိပြကာညဳသာသၟဟ်သၟန် ညံၚ်ရဴရၚ်တၠုၚ် ဒ္ဂေတ်ဝတ် ခမဳဂ္ၚေၚ်ပိဏ္ဍပါတ်ဂမၠိုၚ်ကီု ဒးရၚ်တၠုၚ် ဒ္ဂေတ်ဝတ်ခမဳပဒတဴဘာဂြိုပ်ဂမၠိုၚ်ရ။
ပွမပတိုန် ဗဗေၚ်ပ္ဍဲပၞး သ္ၚာပ္ဍဲက္ဍိုပ် ပွမဍိုက်ဒၞပ်ကီု ဍာ်သုၚ်ကီု ဍာ်ရပ်စပ်ကီု ပၟတ်ကီု ဒၞိဟ်ပၟတ်ဗၞုတ်ပၟတ်ကီု လေံဒစုန်ကီု။
နက္ချတ်မၞုံကဵုအဝယ်လစှေ် ‘နက္ချတ်လ္ၚဵု’ ကီု ပ္ဍဲဒိုဟ်ဂမၠိုၚ်ကီု စဳကၠးဆိုက်ဗ္ဒက်ဒးဒှ်ရ။ ကျာ်တြဲမပြဲလတူသတ်ဂမၠိုၚ် ပညပ်တဴ ဒ္ဂေတ်ဝတ်ခမဳပဒတဴဘာဂြိုပ်ဂမၠိုၚ်ဝွံရ။
အမှဲအကးကီု ပြးဆာဲအိုတ်ရ၊ ခမဳသ္ဍိုက်ဆာန်သဳလဂမၠိုၚ် ဟီုဂရိုဟ်အိုတ်ရ၊ ပ္ဍဲဘာ သၟိက်ဟန်ဗန် နွံမ္ဂး ဗွဲကိုပ်ကၠာ ဗဗေၚ်သ္ၚာ။
ဖုန် ဂၞဳ ဇံၚ်ကီု ဂတဵုကီု ထၟာဲတဲကီု ဂတဵုဒလာဲကီု ဗတၚ်ကျာ ပွပတိုဟ်တိုန်ကီု ဆီတၟံကီု တိမၞုံကဵုသာ်မလမ္စံက်ကီု တိဟဂွံဖ္ဍုက်ဖ္ဍေက်ကီု။
ဗွဝ်ဖအုံသၟိက် ဇရေၚ်ခမဳကီု သၞာသတိက်သၞာဒၟံၚ်ကီု ဘာ ဍာ်သုၚ်ကီု ဇရေၚ်ဍာ်သုၚ်ကီု ဌာန်ဒစးကျာကီု။
ပ္ဍဲသၟဝ်ဗလဲကျာ သၞာလးတိကီု ဇံၚ် ဂၞဳဒုၚ်ဇိုၚ်ဇံၚ်ကီု ဂတဵုကီု ဖုန် သၞာနိသဳဒိုန်ကီု ထၟာဲတဲကီု ဂတဵုဒလာဲကီု။
ဗဗေၚ်သ္ၚာကီု တိ(ဟွံမွဲကဵုသၞာ) ကီု ပ္ဍဲလပါ်ဂှ် လအိတ်မုဟ်ကီု ပ္ဍဲလပါ်ဏအ်ခ္ဍပ်ကီု ဒိုဟ်ဗၟံက်ကီု ဒိုဟ်ပလိုတ်ကီု ဒိုဟ်သၟဝ်ကျာကီု သအာၚ်နူဂှ် ဒိုဟ်သၠုၚ်ကျာကီု။
အခိၚ်ဂံက် အခိၚ်ဂမ္တဴကီု တ္ၚဲကီု ဗတမ်ကီု ပြဝိုဏ်ကီု မုက်ထော်တြၚ်ကီု ဇြပ်ကောံဓရီု ရုၚ်ပၟတ်ကီု သ္ၚိဝစ်ကီု ဍာ်သုၚ်ကီု။
နုၚ်စအးသ္ၚိဍာ်ကီု ခမဳဇၞော်ကီု ပွမဗတောန်ပါဠိကီု ပွမဗတောန်အဋ္ဌကထာကီု ပွမသှ်ၛာယ်ကီု ပွမတွံဓရ်ကီု ပွမဍေန်ပၟတ်ကီု ပွမပလိုတ်ပၟတ်ကီု ပွမဟွံပံက်ကီု ပွမဟွံကၟာတ်ကီု။
ပွမဂတးမုက်လပါ်ထေရ်ဇၞော်နွံကီု နတၞုၚ်မုဟ်သ္ၚာလေဝ် ပွမဟွံဓဇိုတ်တေက်ဒးကီု ကျာ်တြဲမၞုံကဵုလွဳပရာမဇၞော် ကဵုတီတဴ ‘ပညပ်တဴ’ ဒ္ဂေတ်ဝတ်ပ္ဍဲဘာဂမၠိုၚ်ဂှ်ရ။
ပွမဆေဝ်ဒဝ်ကီု တြၚ်ကီု ပွမဝိုတ်စိပ်ကီု ခမဳသ္ဍိုက်ဆာန်သဳလဂမၠိုၚ် ဟီုဂရိုဟ်အိုတ်ရ၊ နူသ္ၚိဇရုၚ်ပလက် ဒးထောံပတေၚ်ရ၊ ဗွဝ်ခုၚ်တိဂှ် တုပ်သၟဟ်သာ်ဂှ်ရ။
ပြဝိုဏ်ကီု မုက်ထော်တြၚ်ကီု ဇြပ်ကီု ခၞိက်ကြကောတ် တိကမၠေတ် ဒၞိဟ်ဇရဟုံဍာ်ကီု မုက်ခဝါကီု နူဂတ ပွမဟွံဃရိတ်ခဇ် ထေရ်ဇၞော်ဂမၠိုၚ်ကီု ပွမဟွံဆေဝ်ဒဝ် ခမဳသၟတ်ဂမၠိုၚ်ကီု သၟဟ်ရထမ္ဂး။
နူဂတကီု နူဒစးဍာ်လတူကီု ဂၠံၚ်တရဴကီု လၟက်သရီုကီု ခရော်တိကမၠေတ် ဂတဵုဒလာဲကီု ပလိုတ်တုဲကီု ကၟာတ်ဒဝ်တုဲကီု (ဒးစ္ဍးအာကီု)။ သ္ဂးကၠုၚ်တုဲဝွံတုန် ဒ္ဂေတ်ဝတ်ပ္ဍဲသ္ၚိဇရုၚ်ပလက်ရ။
ပွမဟွံကြာတ်ဍာ်ကရာတ်ကီု လၟေၚ်ဇၞော်ဍောတ်ကီု လၟေၚ်ကၠုၚ်စိုပ်ကီု ဗွဲမပြဟ်ကီုပွမဟွံသၠိုက်ပတိုန်သ္ပိုၚ်ကီု ပွမခအိဟ်ကီု ဆုဒကကီု ကရံက်တရဴဇၞော်ကီု ပွမချဟ်ဍာ်ပါၚ် ပ္ဍဲကရံက်တရဴသၟတ်ကီု။
ဃရိုအ်သကာတ်မြဟ်ကီု ကတိုၚ်တရဴဇၞော်ကီု ဗွဲမပြဟ်ကီု ပွမဟွံသၠိုက်ကီု ဗရုရမျာၚ်စာပ်စာပ်ကီု ပွမသၟေဟ်စွံဍာ်ကရာတ်ကီု ပွမခအေမ် နူအပ္ဍဲမ္ၚးကီု ဇုက်တေၚ်ကီု ဟွံပြဟ်ပြေဟ်ကီု။
ဗွဲမပြဟ်ပြေဟ်ကီု ပွမဟွံသၠိုက်ကီု ပွမတန်တဴကီု ပွမခအိဟ် ကရံက်တရဴဇၞော်ကီု ပွမချဟ်ဍာ်ပါၚ် ပ္ဍဲကရံက်တရဴသၟတ်ကီု၊ ဃရိုအ်သ္ကာတ်မြဟ်ကီု ကတိုၚ်တရဴဇၞော်ကီု ဒၞပ်ခုၚ်ဒၞာဲ သၠးတရဴဇၞော်ကီု။
ပွမဟွံပြဟ်ကီု ပွမဟွံပြဟ်လောန်ကီု ပွမဟွံသၠိုက်ကီု ဒၞပ်ခုၚ်ဒၞာဲ သၠးတရဴဇၞော်ကီု ပွမသ္ပဗရုစာပ်စာပ်ကီု ပွမသၟေဟ်စွံဍာ်ကရာတ်ကီု ပွမဂြောပ်ဗ္ဒန်ကီု ပွမကၠေဝ်ဗာန်တရဴဇၞော်ကီု နစုတ်ဃရိုအ်ကီု။
သ္ၚိဝစ်ကီု ဗွဝ်တိဖအုံမ္ၚးကီု ပြဝိုဏ်ကီု မုက်ထော်တြၚ်ကီု ဍာ်ပ္ဍဲအရာကြာတ်ဍာ်ကရာတ်ကီု သ္ဂးကၠုၚ်တုဲဝွံတုန် ဒ္ဂေတ်ဝတ် ပ္ဍဲသ္ၚိဝစ်ရ။
ဒၞပ်ကီု ဆုဒကကီု ဍာ်လာ်မုက်ကီု သၞာကီု ယာဂုကီု ဍာ်ကီု ကြာတ်တုဲ ပွမထပ်ဂိုၚ်ကီု သၟိဟ်ဟန်ဗန်ကီု ကွာန်ကီု။
သပိုၚ်ကီု ဇုက်ကာယဗန်ကီု သ္ၚာဇၞော်ၜါထပ်ကီု ဗဗေၚ်မၞုံကဵုဍာ်ကီု ခမဳဗွက်ကြဴကီု ဗၞဳအဝဏ်ပိပြကာကီု ဗွဲဗၞဳအဝဏ်မညဳသာကီု အာတုဲ သၞာကီု။
ဍာ်ကြာတ်ဇိုၚ်ကီု ဂတဵုဂဇအ်ကၠာဟဂွံကြာတ်ဇိုၚ်ကီု ကဝေက်ပေါတ်ဇိုၚ်ကီု ပွမဒစးဒုၚ်တၠုၚ် တရဴကီု သပိုၚ်ကီု ပွမစဲတ္ၚဲကီု ပွမစွံကီု ပၞေတ်ခ္ဍပ်ကီု အပ္ဍဲကဝးသ္ၚာကီု တၞဟ်နစ ပွမဗဂိန်ကီု။
ဍာ်သုၚ်ကီု ဍာ်ကီု ဗွဲမသဝ်ကီု ဗၞတ်မွဲခဏကီု ပွမဟွံစွံ ဗွဲမလအ်ကီု ဗဗေၚ်သ္ၚာကီု တိကီု ပ္ဍဲလပါ်ဂှ် လအိတ်မုုဟ်ကီု ပ္ဍဲလပါ်ဏအ် ခ္ဍပ်ကီု။
ပွမသီရုပ်ကီု ပွမဂိုၚ်ဒေပ်ကီု သၟိဟ်ဟန်ဗန်ကီု သွက်ဂွံဟုံဍာ် ဍာ်လၟုဟ်ကီု ဍာ်ဂမ္တဴကီု သ္ၚိဇရုၚ်ပလက်ကီု ခၞိက်ကြကောတ်ကီု တိကမၠေတ်ကီု နူလက်ကရဴကီု။
ဂတဵုဒလာဲကီု သ္ၚာကီု ခၞိက်ကြကောတ်ကီု တိကမၠေတ်ကီု သၟဟ်ရထမ္ဂးကီု မုက်ခဝါကီု နူဂတကီု မှာထေရ်ဇၞော်ကီု ခမဳသၟတ်ကီု ပွမတုပ်ပေါတ်မိဟ်ကီု ကေၚ်ကာကီု ပွမတိတ်ကီု။
နူဂတကီု ဍာ်ကီု ဟုံဍာ်တုဲမ္ဂး ဗိုက်သပိုၚ်တုဲ အ္စာဥပဇ္ၛာယ်ကီု သပိုၚ်ကီု သ္ၚာကီု ဂတဵုဒလာဲကီု သၞာကီု။
ဍာ်ကြာတ်ဇိုၚ်ကီု ဂတဵုကြာတ်ဇိုၚ်ကီု ကဝေက်ပေါတ်ဇိုၚ်ကီု ဍာ်သုၚ်ကီု ပွမဗတောန်ပါဠိကီု ပွမဗတောန်အဋ္ဌကထာကီု သၟိဟ်ဟန်ဗန်ကီု ပွမသအးဇ္ၚးကီု ဗွဲကိုပ်ကၠာ ဗဗေၚ်သ္ၚာကီု။
သၞာနိသဳဒိုန်ကီု သၞာလးတိက်ကီု ဖုန်ကီု ဂၞဳကီု ဇံၚ်ကီု ဂတဵုကီု ဂၞဳဒုၚ်ဇိုၚ်ဇံၚ်ကီု ထၟာဲတဲကီု ဂတဵုဒလာဲကီု။
တိကီု သ္ၚိစၟဇာဖိုၚ်ကီု ဗတၚ်ကျာ်ကီု ဆီတၟံကီု တိမၞုံကဵုသာ်မလမ္စံက်ကီု တိဟဂွံဖ္ဍုက်ဖ္ဍေက်ကီု တိကီု သၞာလးတိကီု ဂၞဳဒုၚ်ဇိုၚ်ဇံၚ်ကီု ဇံၚ်ကီု ဂတဵုကီု ဂၞဳကီု။
သၞာနိသဳဒိုန်ကီု သၞာလးတိက်ကီု ထၟာဲတဲကီု ဂတဵုဒလာဲကီု ဗဗေၚ်သ္ၚာကီုဒိုဟ်ဗၟံက်ကီု ဒိုဟ်ပလိုတ်ကီု ဒိုဟ်သၟဝ်ကျာကီု သအာၚ်နူဂှ် ဒိုဟ်သၠုၚ်ကျာကီု။
အခိၚ်ဂံက် အခိၚ်ဂမ္တဴ တ္ၚဲ ဗတမ်ကီု ပြဝိုဏ်ကီု မုက်ထော်တြၚ်ကီု ဇြပ်ကောံဓရီုရုၚ်ပၟတ်ကီု သ္ၚိဝစ်ကီု ဍာ်သုၚ်ကီု ဍာ်ရပ်စပ်ကီု။
ဍာ်ကရာတ်ကီု ပွမဟွံမိပ်လဟိၚ်ကီု ပွမၞုံကဵု ‘သံသယကုက္ကုစ္စ’ ပွမချပ်သၠေဟ် ပၟာကီု ကွေတ်မှာရာကီု အာပတ်သံဃာဒိသေသ်ကီု ပွမဓဇက်တမ်ကီု မာနတ်အဗ္ဘာန်ကီု တဇ္ဇနဳယကမ်ကီု နိယဿကီု။
ပဗ္ဗာဇနဳယကမ်ကီု ပဋိသာရဏဳယကမ်ကီု ဥက္ခေပနဳယကမ်ကီု သ္ပတုဲကီု ပွမလပိုက်ကြာတ်ကြဴကီု ဍာ်လွံက်ကီု ပွမဖျောန်ကီု ပွမဂတးဂတနကီု။
ဗဗေၚ်ကီု သ္ၚာကီု ပရိက္ခရာကီု ပွကးက္ဍိုပ်ကီု ပွမပေါတ်မိဟ်ကီု ကေၚ်ကာဇၞော်သၟတ်ကီု ခမဳဗွက်ကြဴကီု ပိဏ္ဍပါတ်ကီု ပွမလုပ်ကီု။
ပွမဟဂွံအာသုသာန်ကီု ပွမဟဂွံအာဌာန်သအာၚ်ကီု ပွမကၠောန်ၜိုတ်စဵုကဵုလအိတ် လမျီုကီု သ္ဂးကၠုၚ်တုဲဝွံတုန် ဝတ်ကွးပဒတဴမွဲစွံ (သွက်ဂွံဒ္ဂေတ်) ပ္ဍဲအ္စာဥပဇ္ၛာယ်ရ။
ပွမဒၠောံဗတောန်ကီု ပွမဆေဝ်ဒဝ်ကီု ပွမဗတာန်ပါဠိကီု ပွမဗတောန်အဋ္ဌကထာကီု ဗဗေၚ်ကီု သ္ၚာကီု ပရိက္ခရာကီု ပွမဂိယဲကီု ပွမဟွံဒှ်ခမဳဗွက်ကြဴကီု။
သၟဟ်ညံၚ်ရဴဒ္ဂေတ်ဝတ်ဂမၠိုၚ် (သွက်ဂွံသ္ပ) ပ္ဍဲအ္စာဥပဇ္ၛာယ်ဂမၠိုၚ်ကီု ဒှ်ဒ္ဂေတ်ဝတ် (သွက်ဂွံသ္ပ) ပ္ဍဲအ္စာဂမၠိုၚ်အိုတ်ရ။ သၟဟ်ညံၚ်ရဴဒ္ဂေတ်ဝတ် (သွက်ဂွံသ္ပ) ပ္ဍဲကွးပဒတဴမွဲစွံဂမၠိုၚ်ကီု ဒှ်ဒ္ဂေတ်ဝတ် (သွက်ဂွံသ္ပ)ပ္ဍဲကွးပဒတဴဇရေၚ်ဂမၠိုၚ်ရ။
ဒ္ဂေတ်ဝတ်ဂမၠိုၚ် ပ္ဍဲအာဂန္တုက ‘ခမဳကၟုဲ’ ဂမၠိုၚ် မွဲလှေ်ပၠန် ဒှ်ဒ္ဂေတ်ဝတ် ပ္ဍဲအာဝါသိက ‘ခမဳပဒတဴဘာ’ ဂမၠိုၚ်အိုတ်ရ၊ ဂမိကဝတ် ‘ခမဳကွာ်တရဴ’ ကီု အနုမောဒနဝတ် ‘ပွမအိုဟ်တၟိုဟ်’ ကီု ဘဝတ္တဂ္ဂဝတ်’ ဘာရုၚ်ကဵုပိုဉ်’ ကီု ပိဏ္ဍစာရိကဝတ် ‘ခမဳဂ္ၚေၚ်ပိဏ္ဍပါတ်’ ကီု။
အာရညိကဝတ် ‘ခမဳပဒတဴပ္ဍဲဂြိုပ်’ ကီု သေနာသနဝတ် ‘ဘာ’ ကီု ဇန္တာဃရဝတ် ‘သ္ၚိဇရုၚ်ပလက်’ ကီု ဝစ္စကုဋိဝတ် ‘သ္ၚိဝစ်’ ကီု ဥပဇ္ၛာယဝတ် ‘ဒးပတုဲပ္ဍဲဥပဇ္ၛာယ်ဂမၠိုၚ်’ ကီု သဒ္ဓိဝိဟာရိကဝတ် ‘ဒးပတုဲပ္ဍဲကွးပဒတဴမွဲစွံဂမၠိုၚ်’ ကီု။
အာစရိယဝတ် ‘ဒးသ္ပပ္ဍဲအ္စာဂမၠိုၚ်’ ဒှ်ဝတ် သွက်ဒးပတုဲတုပ်သၟဟ် ပ္ဍဲအန္တေဝါ သိကဝတ် ‘ဒးသ္ပပ္ဍဲကွးပဒတဴဇရေၚ်ဂမၠိုၚ်’ ရ၊ ပ္ဍဲဝတ္တက္ခန္ဓက ဝတ္ထုစှ်ဒ္စိတ်ရ၊ ဒ္ဂေတ်ဝတ်စှ်ပန်ဂမၠိုၚ်ရ။
ခမဳမဟွံဒ္ဂေတ်ရနုက်ဗပေၚ်ဝတ်ဂှ် ကဵုဍိုက်ပေၚ်သဳလဟွံမာန်ရ၊ ခမဳသဳလဟွံ သအးဇ္ၚးဂှ် ဟွံမွဲကဵုပညာဒှ်တုဲ ကလိဂွံစိုတ်တန်ကြန်ဟွံမာန်ရ။
ခမဳမၞုံကဵုစိုတ်မကလှ်လဖှ်ဂှ် မၞုံကဵုအာရီုဂၠိုၚ်တုဲ ညာတ်ဓရ် ဗွဲမဒးရး ဟွံမာန်ရ၊ ခမဳ မဟွံညာတ်ဓရ်သပ္ပုရိုဟ် ဗွဲမဒးရးဂှ် တိတ်ဗၠး နူဒဒိုခ်ဟွံမာန်ရ။
ခမဳမဒ္ဂေတ်ရနုက်ဗပေၚ်ဝတ်ဂှ် သဳလလေဝ် ကဵုဍိုက်ပေၚ်မာန်ရ၊ ခမဳသဳလသအးဇ္ၚးဂှ် မၞုံကဵုပညာဒှ်တုဲ စိုတ်တန်ကြန်လေဝ် ကလိဂွံမာန်ရ။
ခမဳစိုတ်ဟွံကလှ်လဖှ်ဂှ် မၞုံကဵုအာရီုမွဲဓဝ်တုဲ ညာတ်ဓရ် ဗွဲမဒးရးမာန်ရ၊ ခမဳမညာတ် ဓရ်သပ္ပုရိုဟ် ဗွဲမဒးရးဂှ် တိတ်ဗၠး နူဒဒိုခ်မာန်ရ။
ဟိုတ်ဂှ်ရ ခမဳကောန်ကျာ် မၞုံကဵုပညာဂှ် ဒးဒ္ဂေတ်ရနုက်ဗပေၚ်ဒ္ဂေတ်ဝတ် မဒှ်ဒၠောံဗတောန်ကျာ်ရ၊ ဟိုတ်ပွမဒ္ဂေတ်ရနုက်ဗပေၚ်သာ်ဂှ် ကြက်ဂွံအာစိုပ်နိဗ္ဗာန်ရ။
ဣဝွံ ဗွဲခမ္ဍန်တုဲရ။
☀︎☀︎☀︎ဝတ္တက္ခန္ဓကတုဲရ။☀︎☀︎☀︎

==၉။ ပါတိမောက္ခဋ္ဌပနက္ခန္ဓက==
===၉.၁။ အာတ်အခေါၚ် သွက်ဂွံစၞောန်ထ္ၜးပါတိမုက်===
===၉.၂။ အမ်သဝ် ပ္ဍဲမှာသၟိတ်ဒ္စါံသာ်===
===၉.၃။ အမ်သဝ် ပ္ဍဲသာသနာဒ္စါံသာ်===
===၉.၄။ ညးထေက်ကဵုကလင်ပါတိမုက်===
===၉.၅။ ပွမတန်ဒေါံပါတိမုက် မဗဗွဲကဵုဓရ် ဟွံဗဗွဲကဵုဓရ်===
===၉.၆။ ပွမတန်ပါတိမုက် မဗဗွဲကဵုဓရ်===
===၉.၇။ အၚ်္ဂအဓိကိုရ် မဂိုၚ်ကေတ်အလဵုဇကု===
===၉.၈။ ဓရ်ထေက်ကဵု ပူဂိုလ်စောဒက ဗ္စာရဏာ===
===၉.၉။ သဘဴဓရ်ပူဂိုလ်စောဒက မဒးကဵုကတဵုဒှ် ပ္ဍဲသန္ထာဇကု===
===၉.၁၀။ စၞောန်ထ္ၜးကဵုအရာဆေၚ်စပ်ကဵုစောဒက စုဒိတကဂမၠိုၚ်===
===❖ ပါတိမောက္ခဋ္ဌပနက္ခန္ဓဂှ် ဗွဲခမ္ဍန်===
==၁၀။ ဘိက္ခုနိက္ခန္ဓက==
===၁၀.၁။ ခဏ်ပဌမ===
====၁၀.၁.၁။ ဝတ္ထုမဟာပဇာပတိဂေါတမဳ====
====၁၀.၁.၂။ ဂရုဓရ်ဒ္စါံသာ်====
====၁၀.၁.၃။ ကဵုအခေါၚ် ဘိက္ခုနဳဥပသမ္ပဒါ====
====၁၀.၂။ ခဏ်ဒုတိယ====
====၁၀.၃။ ခဏ်တတိယ====
====❖ ဘိက္ခုနိက္ခန္ဓကဂှ် ဗွဲခမ္ဍန်====
==၁၁။ ပဥ္စသတိကက္ခန္ဓက==
===၁၁.၁။ နိဒါန်သၚ်္ဂါယန===
===၁၁.၂။ ခုဒ္ဒါနုခုဒ္ဒကသိက္ခာပဒကထာ===
===၁၁.၃။ ဗြဟ္မဒဏ်===
===❖ ပဥ္စသတိကက္ခန္ဓကဂှ် ဗွဲခမ္ဍန်===
==၁၂။ သတ္တသတိကက္ခန္ဓက==
===၁၂.၁။ ခဏ်ပဌမ===
====၁၂.၁.၁။ ကမၠိဂိတုတ္ၚဲဂမၠိုၚ်ပန်သာ်====
====၁၂.၁.၂။ ကမၠိခမဳဂမၠိုၚ်ပန်သာ်====
===၁၂.၂။ ခဏ်ဒုတိယ===
===❖ သတ္တသတိကက္ခန္ဓကဂှ် ဗွဲခမ္ဍန်===
