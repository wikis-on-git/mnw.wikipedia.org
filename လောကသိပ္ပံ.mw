ပြကိုဟ် လောကသိပ္ပံ
−−−
အဲခမဳ နာဲပဏ္ဍိတထေရ်


==(က) လၟေၚ်မာတိကာ==
==(ခ) ကိုန်လံၚ်ဝေၚ်ဂွံဇၞးသဗ္ဗ==

  နူ၆နာဍဳ      ၊  နူ၈နာဍဳ၂၄မၞေတ်  ၁၀နာဍဳကဵု၄၈မၞေတ််  ၁နာဍဳ၁၂မၞေတ်ဂှ်   နူ၃နာဍဳကဵု၃၆မၞေတ်ဂှ်
 စိုပ်၈နာဍဳ၂၄မၞေတ် ၊ စိုပ်၁၀နာဍဳကဵု၄၈ ၊ စိုပ်၁နာဍဳ၁၂မၞေတ် ၊ စိုပ်၃နာဍဳ၃၆မၞေတ် ၊ စိုပ်၆နာဍဳရောၚ်

   ဣ            အ           ဩ            ဨ              ဥ     
 ဨ-ဩ-ဥ        ဥ-ဨ-ဣ      ဣ-ဥ-အ       အ-ဣ-ဩ       ဩ-အ-ဨ      သ္ၚိသွက်တ္ၚဲအဒိိုတ်ကဵုတ္ၚဲသိုက်
   အ            ဩ           ဨ             ဥ             ဣ

    ဨ              ဥ           ဣ           အ             ဩ    
 အ-ဣ-ဩ       ဩ-အ-ဨ      ဨ-ဩ-ဥ        ဥ-ဨ-ဣ       ဣ-ဥ-အ      သ္ၚိသွက်တ္ၚဲစန်ကဵုဗုဒ္ဓဝါ
    ဥ             ဣ           အ           ဩ             ဨ

   အ             ဩ            ဨ            ဥ             ဣ    
 ဥ-ဨ-ဣ         ဣ-ဥ-အ      အ-ဣ-ဩ      ဩ-အ-ဨ       ဨ-ဩ-ဥ      သ္ၚိသွက်တ္ၚဲအၚာ
   ဩ             ဨ            ဥ            ဣ             အ

    ဥ             ဣ           အ            ဩ              ဨ    
 ဩ-အ-ဨ        ဨ-ဩ-ဥ       ဥ-ဨ-ဣ        ဣ-ဥ-အ       အ-ဣ-ဩ      သ္ၚိသွက်တ္ၚဲဗြဴဗတိ
    ဣ            အ           ဩ             ဨ              ဥ

   ဩ             ဨ             ဥ            ဣ            အ    
 ဣ-ဥ-အ        အ-ဣ-ဩ      ဩ-အ-ဨ       ဨ-ဩ-ဥ        ဥ-ဨ-ဣ      သ္ၚိသွက်တ္ၚဲသ္ၚိသဝ်
    ဨ             ဥ             ဣ           အ            ဩ


အမ္ဂးဂှ် သာ်ဗု။ ဣမ္ဂးဂှ် သာ်လစံက်။ ဥမ္ဂးဂှ် သာ်တာ။ ဨမ္ဂးဂှ် သာ်ဗ္ကေတ်။ ဩမ္ဂးဂှ် သာ်ပတေၚ်။ ယြဴအခရ်မွဲဟွံဟီု နွံအဒေါဝ်မ္ဂး ချိုတ်ရ။ နွံသၠုၚ်ကျာမ္ဂး မတ်ကၠက်ရ၊ နွံသၟဝ်မ္ဂးဂြိပ်ရ၊ နွံသၟဝ်ကျာမ္ဂး မာန်ဇၞးရ၊ နွံလ္တူမ္ဂး ဗ္ၜူရ၊ ပေါဲသဘၚ်ပံၚ် လံၚ်ညိမၞးတံ၊ တၟံညးအဲရ၊ ဟွံဒးကျရောၚ််၊ အခိၚ်ကီု-တ္ၚဲကီု ရံၚ်ချိုတ်တ်ပၠိုတ်တ်တုဲ အတိုၚ်လ္တူဂှ် သမ္တီကေတ်ညိ။

==ပဏာမ==


'''ပြကိုဟ်လောကသိပ္ပံ'''

'''နမော တဿ ဘဂဝတော အရဟတော သမ္မာ သမ္ဗုဒ္ဓဿ'''

တဲၜါပၚ်ယဵု ပ္ဍဵုလဝ်က္ၜံၚ်ၜါ၊ အဲလ္ၚောဝ်စိ ရတ်ပိပြကာ၊ မိမၜါကီု သီုကဵုအာစာ၊ လ္ၚောဝ်တုဲဒှ်ပၠန် ဂုဏ်အနန္တာ၊ သွက််ကောန်ဂကူမန် စိစောန််ပညာ၊ ဃောဂေတ်ဂေၚ်ပ္ညဳ ဒေါဝ်ၜဳသံသာ၊ ဃောသိုက်လှိၚ်ပြဲ ပ္ဍဲသၞိၚ်လောကာ၊ ညံၚ်ဂွံတီအာ ပညာလောက၊ ညံၚ်ဂွံစဳကၠး တၟးညာဏ်စိတ္တ၊ ကၠောန်ကမၠောန်သွံ ခိုဟ်ဟွံခိုဟ်ၜါ၊ ယဝ်တီလဝ်မ္ဂး ကၠောန်ဒုဟ်ဗၠးအာ၊ ယဝ်ဟွံတီမ္ဂး ကၠောန်ဒးလုတ်အာ၊ ဒးဟောမ်ဗြမ်သၠာ် လီုလာ်သဗ္ဗာ၊ ဒးဆဵုဒဒိုက် ပရီုက်သောကာ၊ ဟိုတ်သာ်ဂှ်ကၠာ ယွံမဟာဇန်၊ နယ်ကဲတြေံတြဟ် ဂၠါဲသၟဟ်စဳဇန်၊ အာစာတမၠာ ပညာနွံပၠန်၊ ပတံအာစာစွောံ ပတောံၜတ်ဟွံမာန်၊ ညးတံဇန်လဝ် လိက်ခဝ်နဂ္ဃန်၊ ပြကိုဟ်တံအဴ နွံတဴဂၠိုၚ်သန်၊ လိက်ပိုဲမန်သွံ ညံၚ်ဟွံကၠေံဗ္ဒန်၊ နဲကဲတြေံတြဟ် အဲလပှ်စဳဇန်၊ ဇြိုၚ်ဂွံဆဵုသန် ဒတန်လိက်အဴ၊ ခုတ်လဝ်ယၟုရော လောကသိပ္ပံ၊ ညံၚ်ပၞာၚ်တိုၚ်ထဝ် ပ္ဍေန်လဝ်ဒေါဝ်သၞံၚ်၊ ဒေါဝ်ရးမညံ ဟံသာဝတဳ၊ ညံၚ်ဂွံဂဵုဒၟံၚ် ဇဳဝံလအိတ်၊ အဲချူကှ်ေအဵု ကဵဵုဂွံစိုပ်သိတ်၊ ဓဝ်လၟောၚ်လၟိတ် လအိတ်လာဲလေၚ်ညိ။

==ယၟုတ္ၚဲထပှ်==

ပ္တန်သုစရိုတ် စိုတ်ပကဵုယောၚ်၊ စၟတ်သမ္တီရောၚ် အခေါၚ်ဝါကျ၊ တၞံတ္ၚဲထပှ် ဒဒှ်ဟီုပၠ၊ အဒိုတ်စန္ဒြာ အၚာဗုဒ္ဓ၊ ဗြဴဗတိရ သိုက်ကြသ္ၚိသဝ်၊ ဝွံဝ္ၚဲထပှ် အာစာတွံလဝ်။

==ယၟုဂိတုစှ်ၜါ==

ဂိတုဆတ္တဝ် ဟီုလဝ်စှ်ၜါ၊ စဲပသာ်ဇှ်ေ သၟေဟ်အသာတ်ကၠာ၊ သာဝဏ်ဘတ်ဝှ် ကထိုန်တွံအာ၊ မြေက္ကသဵုပုဟ်မာ် လုဟ်မွဲသာ၊ ဖဝ်ရဂိုန်မာ ပေၚ်စှ်ၜါ။

==ကိုန်ယၟုဒွါစှ်ၜါ==

သီုလေမေၚ်ဒွါ စှ်ၜါနာမ၊ မိဟ်ဗြိုဟ်မေထုန် ကြကတ်တုန်ရ၊ သိၚ်ကန်တူကၠာ ဗိစ္ဆာခုဇ္ဇ၊ ဓနုမကဝ် ကုံလဝ်ပၠဂွု၊  ဝွံယၟုကၠာ ဒွါစှ်ၜါရ။


ဗွဲယမုဂှ် ဟီုတွံဂတ၊ မိဟ်ဂှ် ကၞိအဴဗြိုဟ်ဂၠဴမူလ၊ မေထုန်ကၠာ ကြကတ်ဗတာဲ၊ အာစာတွံဂၠါဲ ဒၞါဲဂွံအဆက်၊ သိၚ်နာဲကန်ဖက် စက်ကဝက်မာ၊ တူဗၜေံကၠာ ဗိစ္ဆာချေံလဝ်၊ ဓနုကၞုဲဓဝ် မကဝ်စာၚ်ဍာ်၊ ကုံကၠဵုလမာ် ကၠိက်ကွာ်ပ္ဍဲမိန်၊ ဂွံဒှ်လၟိုန် ပ္တိုန်လဝ်စိုတ်ညိ။

==ဗီုဂွံရံၚ်စ ပ္ဍဲဒွါစှ်ၜါ==

ယြဴပူဂဵုမွဲ ယဝ်ရသၟိက်ရံၚ်စမ္ဂး သက္ကရာဇ်တန်၊ နုက်ထောံမွဲတုဲ သှ်ေဂှ်ဗှ်ရံၚ် လၟေၚ်ဂၞန်သၟဝ်တေံညိ။

(ဥပမာ) မၞိဟ်မွဲဂှ် ဂွံလဝ်သက္ကရာဇ် ၁၃၁၀-မ္ဂး နုက်ထောံမွဲ သှ်ေသက္ကရာဇ် ၁၃၀၉-စကဵု ၁၂ ဆၜိုတ်သှ်ေဂှ် ဗက်ဗှ်ကေတ်ပ္ဍဲမုက်ဂၞန်တေံ သ္ဂောံတီကေတ် ပရောဟိုတ်ဖဵုရ။


(၁) ယြဴပူဂဵုမွဲ က္တဵုဒှ်မၞိဟ်ပ္ဍဲမိဟ်မ္ဂး အဒိုတ်ဒှ်ပါၚ်တုဲ ဒေဝတဴတြုံမၚ်မွဲသၞာံရ၊ တၞံသတ်ဗြဴဒှ်ဒလာဲရ၊ ကၞိိဒှ်ပၟၚ်တိရ သၞာံဂှ် ဒးဇာတ်တေမဳရောၚ်၊ ပကၠေံညံၚ်ရဴ ညးက္ဍိုပ်ကၠဴတုဲ၊ သၟိၚ်မအံက်ဖအေဝ်ဏာသာရထိ စဝ်ကွဳကဵုအာတိုပ်ထောံ ပ္ဍဲအဒေါဝ်ဂြိိုပ်ဟေမဝန်ရ၊ ရန်ကဵုဇာတ်ဂှ်တုဲ ပူဂဵုဝွံ ခစသၟိၚ် ဒးရာဇာဝတ်ရ၊ နူဍောတ်တ်တေံ က္တဵုဒှ်ယဲမွဲဝါရ၊ ကာလဇၞော်တိုန််တုဲ ဒးချိုတ်ဂုန်ယဲဂၞဴရ၊။


ကၞောတ်သက္ကရာဇ် တဴပ္ဍဲမိဟ်တုဲ ကၞိမၚ်တိရ၊ အဒိုတ်ဒှ်ပါၚ်တုဲ ဟီုအရေဝ်ခိုဟ်ရ၊ ၜိုန်သာ်ဂှ်ကီုလေဝ် ဟွံဒးကဵုကတောဝ်ညးတၞဟ်သ္အာၚ်ရ၊ ပွမဒးစရိုတ်ကဵုမၞိဟ်တ္ၚဲအဒိုတ် တ္ၚဲသ္ၚိသဝ်ရ၊ ဗတောန်ကွတ်အာစာသဝ်ဟောရာပၠန် လေပ်ဆမဇ္ၛဟ််၊ အၚာဒှ်စိုတ်တုဲ စိုတ်ဂှ်ဒှ်ဒၟံၚ်စိုတ်ကျာ၊ လေပ်ပလီုကၠေံကောန်သမ္ဘာညး မဒှ်မာန်ရ၊ သိုက်ဒှ်သၞာဂဇံတုဲ ဂွံပတၠသမ္ဘာဂၠိုၚ်ရ၊ ဒြပ်ရတ်ထဝ်ဩန် ဟွံတန်ရ၊ ဒးဍောၚ်စိုတ်ဂၠိုၚ်ရ၊ ဗုဒ္ဓဝါကဵုစန်ဒှ်မွဲတဲတုဲ ဂုန်ကွတ်တဲ ဟွံခိုဟ်က္ဍၚ်ရ၊ လေပ်ဆမဇ္ၛဟ်ရ၊ ဗြဴဗတိကဵုသ္ၚိသဝ် ဒှ်ဇိုၚ််တုဲ အာကၠုၚ်စဟွံဒှ်က္ဍၚ်ရ၊ ယဲဗ္ၜူဒှ်ဂွံရ၊ အာယုက်စှ်ၜါသၞာံ ယဝ်ရစ္ဍးအာဌာန်သ္အာၚ်မ္ဂး ဟွံခိုဟ်စရ၊ ဒၟာနူကလောကောဒေံ ဒှ်ဒဒိုက်စိုတ်ဂၠိုၚ်ရ၊ ဂွံပသဟာဲကဵုညးဍုၚ်ကွာန် ပြောဲဇွာရ၊ ဇိက်ဗ္ၚသွံရာန် တဵုကၠံသွဝ်တုဲ ကလိဂွံပိုန်ဟာန်ရ၊ သမ္ဘာဇၞော်အာနူဇကု မၞုံကဵုပိုန်ဟာန် ဒြပ်ရတ်ဂၠိုၚ်ဂှ် ကလိဂွံမာန်ရ၊ ဂွံကောန်ဂၠိုၚ်လောန် ၁၂ ရ၊ စိုပ်အာယုက် ၂၅ ဒြပ်အိုတ်မွဲဝါရ၊ လောန်အာနူဂှ် ဂွံခိုဟ်စ စဵုကဵုအာယုက် ၆၃-သၞာံရ၊ ဂွံအာယုက် ၉၃ မ္ဂး ဒးအိုတ်ဆဂှ်ရ၊ ပတၠပြေၚ်ဂၠဴ(မ) ဍေံတန်ကဵုဇကုရ၊ (စုမ်) မ္ဂး ဍေံဟွံတန််ကဵုဇကုရ၊ ရဴဝွံ အာစာတမၠာတံ မဟီုတွံလဝ်ရောၚ်။


(၂) ယြဴပူဂဵုမွဲ က္တဵုဒှ်မၞိဟ်ပ္ဍဲဗြိုဟ်မ္ဂး စန်ဒှ်ပါၚ်တုဲ မၞိဟ်တြုံ မၚ်မွဲသၞာံရ၊ တၞံတယဒှ်ဓလာဲရ၊ ဂၠဴဒှ်ပၟၚ်ဒေဝတဴၜဳ မဏိမေခလာ ဟံၚ်ဖျဴဗစိုပ်ဏာတိရ၊ ဒးဇာတ်မှာဇနက်ဗြမ်က္ၜၚ်ရ၊ ဂွံက္လေၚ်စဴစိုပ်ဍုၚ်ကွာန်ဇကုပၠန်ရ၊ ပ္ဍဲလတူကလောကောဒေံ ပဂုန် ဟွံဒှ်ဂုန််ရ၊ ဂုန်ပညာရောၚ်ဂွံခိုဟ်စရ၊ ကလိဂွံသမ္ဘာမၞုံကဵုအာဲကၟာဲဗွဲမဂၠိုၚ်ရ၊ နူကဵုဍောတ်တ် ယဝ်ရခစရဲသၟိၚ်တံမ္ဂး ဂွံရာၚ်ဆာဲရ၊ အာယုက်မသုန်စှော်သၞာံလောန်အာတုဲ သွံရာန်လှာဲဂတးဗၞိိက် တဵုကၠံသွဝ်မ္ဂး ဂွံဇၞော််မောဝ်နူကလောဂမၠီုၚ်ရ၊ ဂွံခိုဟ်စဒဵုဗျု ဒယှ်ပြာကတ်ရ။


ကၞောတ်သက္ကရာဇ် တဴပ္ဍဲဗြိိုဟ်မ္ဂး ဂၠဴဒှ်ပၟၚ်သၞာံရ၊ တၞံတာဒှ်ဓလာဲရ စန်ဒှ်ပါၚ်တုဲ ဟီုအရေဝ်မာနသၠုၚ်ရ၊ ဍိုဟ်ကေတ်ဍိုန်ၜတ်ဇိပ်ဂၠိပ် ဒးကဵုဂၞပ်စိုတ်ရဲသၟိၚ်တံရ၊ ခမဳသၚ်အ္စာတံ ခါရဒှ်အမှုမ္ဂး ဒုၚ်ဖအိုတ်ထဝ်ဩန်မာန်ရ၊ သ္ဍိုက်ဆာန်ညးတၞဟ်သ္အာၚ် စဵုအိုတ်ကၞောတ်ရ၊ ၜိုန်သာ်ဂှ်ကီုလေဝ် ဟွံဂွံဒှ်ဂုန် စဵုကဵုအိုတ်ကၞောတ်ရ၊ ဂုန်ဒြပ်ဇကုဒှ်သၞသတြုပၠန်ရ၊ ဗုဒ္ဓဝါဒှ်စိုတ်တုဲ စိုတ်ဂှ်လ္ဂူတပ်တး လတူမိတ်သဟာဲတံရ၊ ကလောကောဒေံ ဒးဆာန်ဇကုရ၊ တွဳဝါရဂကောံပြဝါဂၠိုၚ်ရ၊ သ္ၚိသဝ်ဒှ်သၞာဂဇံတုဲ ကလိဂွံသမ္ဘာကၟာဲတုဲ ဟွံတန်ကဵုဇကုလံရ၊ နက်သတ်တဴပ္ဍဲသၞိၚ်ဇကုရ၊ အၚာကဵုဗြဴဗတိဒှ်တဲတုဲ တဲဂှ် ကၠောန်ကမၠောန်ကေၚ်ကာ ဆမဇ္ၛဟ်လေပ်ရ၊ ကမၠောန်ကေၚ်ကာလံတုဲ ဟွံခိုဟ်က္ဍၚ်ရ၊ စဵုကဵုလီုလာ်အာ ဒှ်ဂွံဒၟံၚ်ရ၊ သိုက်ကဵုအဒိုတ်ဒှ်ဇိုၚ်တုဲ ဒၟာနူကဵုဇိုၚ် အာကၠုၚ်စလေပ်ဟွံခိုဟ်က္ဍၚ်ရ၊ ပတၠကောန်ဂၠိုၚ်ထပှ်ရောၚ်၊ ဂွံစဂုန်ဆကောန်ၜါရ၊ ခစသၟိၚ် ကလိဂွံပိုန်ဟာန်တုဲ ဂွံဒှ်က္ဍိုပ်သ္ကိုပ်ညးရ၊ ကာလဂွံအာယုက်မွဲသၞာံဂှ် ဒှ်ယဲဇၞော် ကြပ်ချိုတ်မွဲဝါရ၊ ဂွံအာယုက် ၁၉ သၞာံ ဒးစာ်စ္ဍးအာနူဌာန်ဒၟံၚ်မွဲဝါရ၊ စိုပ်အာယုက် ၂၅ သၞာံ ဒးပြးဆာဲသာဲခြာနူကဵုဒၞါဲ မွဲဝါပၠန်ရ၊ အာယုက် ၄၀ လောန်တုဲ စဵုကဵုစိုပ်အာယုက် ၆၀ ဂွံခိုဟ်စရ၊ စိုပ်အာယုက် ၈၄- ဒးအိုတ်သ္ကန်ဆဂှ်ရောၚ်။


(၃) ယြဴပူဂဵုမွဲ က္တဵုဒှ်မၞိဟ်ပ္ဍဲမေထုန်မ္ဂး အၚာဒှ်ပါၚ် လကိုဟ်ဗြဴမၚ်မွဲသၞာံရ၊ ဆုသာန်ဒှ်ဓလာဲရ၊ ကၠဒှ်ပၟၚ်တိရ၊ ဒးဇာတ်သုဝဏ္ဏသာံတုဲ ဒဂကၠောန်လွဳပရာမိမဒမၠုမတ်ၜါ အဒေါဝ်ဂြိုပ်ဟေမဝန်ရ၊ ပူဂဵုဝွံ ခစသၟိၚ် ဂွံရာၚ်ဆာဲအာနူကလောဂမၠိုၚ်ရ၊ ပဂုန်ကဵုကလောကောဒေံ ဒှ်အာဒုဟ်ရ၊ ပြောဲဇွာ သၟိၚ်တၠ ခမဳသၚ်တံရောၚ်၊ ဂွံဒှ်မိဿဟာဲရ၊ ဂွံစဂုန်ပညာဇကုရ၊ ကလိဂွံသမ္ဘာ ပိဒှ်ဂွံရ၊ နူဌာန်ဇကုဒးစ္ဍးအာတုဲ ဂွံခိုဟ်စဌာန်တၞဟ်သ္အာက်ရောၚ်။


ကၞောတ်သက္ကရာဇ် တဴပ္ဍဲမေထုန်တုဲ ကၠဒှ်ပၟၚ်တိ ဆုသာန်ဒှ်ဓလာဲရ၊ လကိုဟ်ဗြဴမၚ်မွဲသၞာံရ၊ အၚာဒှ်ပါၚ်တုဲ ဟီုဂလာန်ကြံၚ်မ္ၚိုဟ်သ္ကာတ်တုဲ ဟွံဒးကတောဝ်သၟိၚ်တၠ ခမဳသၚ်တံရ၊ မၞိဟ်တ္ၚဲဗြဴဗတိကဵုတ္ၚဲသ္ၚိသဝ်ၜါဟေၚ် ဒးကဵုစရိုတ်ဇကုရ၊ ဟီုဓရီုကဵုသ္ကံရဲပြဝါ မိပ်စိုတ်ကွေံရ၊ ကလောကောဒေံ ၜိုန်ပဂုန်ကီုလေဝ် ဟွံဒှ်ဂုန်ရ၊ ဟွံထေဲပၞတ်စိုတ် သ္ဍိုက်ဆာန်ကောန်သမ္ဘာရ၊ သ္ဍိုက်ဆာန်စရၚ်ဓရ်ကုသဵုရ၊ ဖေက်ဗြဲဒှ်ဂွံဒၟံၚ်ရ၊ ယဝ်ရဒှ်အမှုမ္ဂး နကဵုပညာဇကု ဂွံဇၞးအမှုရ၊ သိုက်ဒှ်သၞာဂဇံတုဲ ၜိုန်ဂွံကောန်သမ္ဘာကီုလေဝ် ဟွံတုပ်ကဵုစိုတ် ဒှ်ဂွံဒၟံၚ်ရ၊ ပိုန်ဟာန်ဒြပ်ရတ် ဟွံတန်ဂၠိုၚ်ရ၊ ဂွံဗြဴပိတုဲ မရနုက်ပန်ဂှ် ဗြဴမတုပ်ကဵုစိုတ် ကလိဂွံရ၊ ဂၠိုၚ်ကဵုပိုန်ဟာန် ဒြပ်ရတ်ရ၊ ဗုဒ္ဓဝါဒှ်တဲတုဲ ကၠောန်ကမၠောန်ကေၚ်ကာ သိပ်ဂၠိပ်ဒၟံၚ်ရ၊ စန်ဒှ်ဇိုၚ်တုဲ အာကၠုၚ်ဝေၚ်ဂြိုၚ် ဒှ်ဂွံဒၟံၚ်ရ၊ ဂွံတၠကောန်ဂၠိုၚ်ဒစိတ်၊ ဂွံစဂုန် ကောန်ဂၠု ကောန်ခ္ဍဲ ၜါရ၊ ကာလဍောတ်တ် မိမကလိဂွံလာဘ်မွဲဝါရ၊ အာယုက် ၂၀ သၞာံလောန်တုဲ နကဵုညာဏ်ပညာဇကု ဂွံဟံၚ်ပြာ်ကလောဂမၠိုၚ် မွဲဝါရ၊ စိုပ်အာယုက် ၄၀ လောန်တုဲ ဂွံခိုဟ်စအာဒဵုဗျုရ၊ ပေၚ်အာယုက် ၇၆-ခါရဟွံချိုတ်ဏီမ္ဂး စိုပ်အာယုက် ၈၄ ဒးအိုတ်သ္ကန်ဆဂှ်ရောၚ်။


(၄) ယြဴပူဂဵုမွဲ က္တဵုဒှ်မၞိဟ် ပ္ဍဲကြကတ်မ္ဂး ဒေဝတဴဗြဴဒှ်ပါၚ်ရ၊ ဆုကြိက်ဒှ်ဓလာဲရ၊ ဗတာဲဒှ်ပၟၚ်တိရ၊ ဒးဇာတ်သၟိၚ်နေမိတုဲ သၟိၚ်အိန်ပ္တိုန်ဏာပ္ဍဲသွဝ် တာဝတိံတေံရ၊ ဒးစာ်စ္ဍးအာနူဌာန်ဇကုတုဲ ဂွံခိုဟ်စဌာန်တၞဟ်သ္အာၚ် မၞုံစိုတ်သမာဓိရ၊ ညံၚ်ရဴကလိဂွံပိုန်ဟာန်ဒြပ်ရတ်ဂှ် ဒးပံၚ်ဖက်ကဵုမၞိဟ်မဍောတ်နူဇကု ဒးဍောၚ်စိုတ်ဂၠိုၚ်ရ၊ ခစသၟိၚ်တၠခမဳသၚ် ညးမဇၞော်နူကဵုဇကု ဂွံရာၚ်ဆာဲရ၊ ယဝ်ရပအ္စာသဝ်ဟောရာမ္ဂး ကလိဂွံပိုန်ဟာန်လာဘ်ဗဇဴဂၠိုၚ်ရ၊ ဂွံပတၠသမ္ဘာပိလေဝ် ဒှ်ဂွံရ၊ သမ္ဘာဗွဲကြဴတန်ကဵုဇကုရ။


ကၞောတ်သက္ကရာဇ် တဴပ္ဍဲကြကတ်တုဲ ဗုဒ္ဓဝါဒှ်ပါၚ်တုဲ ဟီုဂလာန်ဍိုန်ၜတ်ဇိပ်ဂၠိပ် ဟွံမွဲကဵုဓဝ်မုသာရ၊ စိုတ်လ္ဂူတပ်တးကဵုမိဿဟာဲဂမၠိုၚ်ရ၊ ပဂုန်ကဵုညး ဒှ်အာဒုဟ်ရ၊ ဂုန်ဒြပ်ဇကု ဒှ်သၞသတြုဇကုပၠန်ရ၊ ကတ်ဗ္တောန်ပညာ လေပ်ဆမဇ္ၛဟ်ရ၊ စိုတ်ဒှ်တသိုက်တုဲ စိုတ်ဂှ် ဟွံဆာန်ဍူကလောကောဒေံက္ဍၚ်ရ၊ ပဂုန်လ္တူကလောကောဒေံ ဟွံဒှ်ဂုန်ရ၊ ပတှ်ေစဂုန်ညးမ္ဂး ဒးဍောၚ်စိုတ်လၟိုနိရ၊ အၚာဒှ်သၞာဂဇအ်တုဲ နကျတ်တဴပ္ဍဲသၞိၚ်ဇကုရ၊ သမ္ဘာမၞုံစိုတ်ဟွံလ္ဂူဂှ် လေပ်ဆဵုဒှ်ရ၊ ကလိဂွံဗြဴကၟာဲဇၞော်နူဇကုတုဲ ေဍေံတန်ကဵုဇကုရ၊ ဗြဴဗတိကဵုသိုက်ဒှ်တဲတုဲ တဲဂှ် ၜိုန်ကၠောန်ကမၠောန်ကေၚ်ကာပြဟ်ကီုလေဝ် ဟွံခိုဟ်က္ဍၚ်ရ၊ လပှ်ဂၠဟ်ဟေတ်စဝ်ဒြပ်ဂၠိုၚ်ရ၊ သီၜတ်ဒေပ်ဒြပ်ဗိုန်ရ၊ အဒိုတ်ကဵုအၚာဒှ်ဇိုၚ်တုဲ အကၠုၚ်သွံရာန်ဒှ်ရ၊ မၞုံစိုတ်ဓဇနိဂၠိုၚ်ရ၊ အာယုက် ၄၀ လောန်တုဲ စိုတ်သဒ္ဓါက္တဵုဒှ်ရ၊ ဂွံပတၠကောန်ဂၠိုၚ်ဒစိတ် ဂွံစဂုန်ဆကောန်ၜါကီုရ၊ အာယုက် ၄၅ လောန်တုဲ ဂွံစအာဂုန်ကောန် စဵုကဵုစိုပ်အာယုက် ၆၀ ရ၊ ပတၠပြေၚ်ဂၠဴပၠန် စုံရောၚ်တန်ကဵုဇကုရ၊ စိုပ်အာယုက် ၈၀ တုဲ ဒးအိုတ်သ္ကန် ဆဂှ်ရောၚ်။


(၅) ယြဴပူဂဵုမွဲ က္တဵုဒှ်မၞိဟ်ပ္ဍဲသိၚ်မ္ဂး ဗြဴဗတိဒှ်ပါၚ် ဒေဝတဴဗြဴမၚ်မွဲသၞာံရ၊ ဆုကွေံဒှ်ဓလာဲရ၊ နာ်ဒှ်ပၟၚ်တိရ၊ ဒးဇာတာမဟောသဓတုဲ ဂွံဒှ်အထိုၚ်သးမၞိဟ်ဒေဝတဴရ၊ ကလိဂွံလာဘ်ပိုန်ဟာန်နူကဵုဍောတ်တ်ရ၊ ခစသၟိၚ်ပၠန် ဂွံဒှ်က္ဍိုပ်သ္ကိုပ်ညးရ၊ ယဝ်ပအ္စာသဝ်ဟောရာမ္ဂး ဒယှ်ပြာထာရ၊ ကာလဍောတ်တ် မိမကလိဂွံပိုန်လာဘ်ဂုန််ဇကုမွဲဝါရ၊ ဇၞော်တိုန်တုဲ ကလိဂွံမွဲဝါပၠန်ရ၊ သ္ပဟိုတ်နူကဵုဇကုတုဲ မိမကလောကောဒေံဂမၠိုၚ် ကလိဂွံမိဿဟာဲဂၠိုၚ်ရ၊ ဂွံရာၚ်ဆာဲနူကဵုကလောဂမၠိုၚ်ရ၊ မၞိဟ်ဍောတ်နူကဵုဇကု ယဝ်ရပံၚ်ဖက်မ္ဂး ဒးဍောၚ်စိုတ် အိုတ်ဒြပ်ဂၠိုၚ်ရ။


ကၞောတ်သက္ကရာဇ် တဴပ္ဍဲသိၚ်တုဲ ဒေဝတဴဗြဴမၚ်မွဲသၞာံ ဗြဴဗတိဒှ်ပါၚ်တုဲ ဟီုအရဝ်ဍိုန်ဍောတ်ဇိပ်ဂၠိပ် ဒးကဵုကတောဝ်သၟိၚ်တၠခမဳသၚ်တံရ၊ ညးဒးဒ္ဂေတ်ဗက်စ ကသပ်ဇကုတုဲ ကလိဂွံပိုန်ဟာန်ဒြပ်ရတ်ရ၊ သ္ၚိသဝ်ဒှ်စိုတ်တုဲ စိုတ်ဂှ်ထေဲပၞတ်ပြဟ် ဟဲလေဝ်ပြဟ်ရ၊ ဒက်စိုတ်ဟွံလေပ်ရ၊ ဟံၚ်ပြာ်ဆာန်ဍူညးဒှ်ရ၊ ပဂုန်ကဵုညး ဟွံဒှ်ဂုန်ရ၊ ဂုန်ဟံၚ်ပြာ်ညး ဒးဍောၚ်စိုတ်လၟိုန်ရ၊ အၚာဒျ်သၞာဂဇံတုဲ နကျတ်တဴပ္ဍဲသၞိၚ်ဇကုရ၊ သ္ဍိုက်ဆာန်ကောန်သမ္ဘာဂၠိုၚ်ရ၊ ဒြပ်လေဝ်ဟွံတန်ရ၊ သိုက်ကဵုဗြဴဗတိဒှ်တဲတုဲ ကၠောန်စကလောန်ကေၚ်ကာ ဟွံခိုဟ်က္ဍၚ်ရ၊ သီၜတ်ဒြပ်ရတ်ဗိုန်ရ၊ စန်ကဵုအၚာဒှ်ဇိုၚ်တုဲ ဇိုၚ်ဂှ်ကွာ်တြဴအာကၠုၚ်ရ၊ ဒှ်ပၞေတ်သရသရေန်ဂၠိုၚ်ရ၊ မံၚ်လေဝ်စိုတ်ဟွံတန်ရ၊ ဂွံအာယုက် ၂၀ ဒးစ္ဍးအာနူဌာန်ဇကုမွဲဝါရ၊ အာယုက် ၂၇ ဒးစ္ဍးအာမွဲဝါပၠန်ရ၊ ဂွံအာယုက် ၃၁ ကလိဂွံကောန်သမ္ဘာရ၊ အာယုက် ၃၇ ကလိဂွံမွဲဝါပၠန်ရ၊ အာယုက် ၅၇ ဂွံခိုဟ်စမွဲဝါရ၊ ဂွံကောန်ဂၠိုၚ်စှ်ၜါရ၊ ကောန်ဂၠုကဵုကောန်ခ္ဍဲၜါဟေၚ် ဂွံစဂုန်ရ၊ ဂွံအာယုက် ၆၀ လောန်တုဲ ဂွံရာၚ်ဆာဲရ၊ ပတၠပြေၚ်ဂၠဴ-စုမ်-ရောၚ် ဍေံတန်ကဵုဇကုရ၊ ဒှ်အာ-မ-မ္ဂး ဍေံဟွံတန်ကဵုဇကုရ၊ ဂွံပတၠအာယုက်ဂၠိုၚ်လောန် ၉၅ ရောၚ်။


(၆) ယြဴပူဂဵုမွဲ က္တဵုဒှ်မၞိဟ်ပ္ဍဲကန်မ္ဂး သိုက်ဒှ်ပါၚ်ရ၊ မၞိဟ်တြုံမၚ်မွဲသၞာံရ၊ တၞံဇြဲလာန်ဒှ်ဓလာဲရ၊ ဇြုံဍာ်ဒှ်ပၟၚ်တိရ၊ သဝ်ရဝဏ်မၚ်တိလေဝ်ဂးရ၊ ဒးဇာတ်နာ် ဘူရိဒတ် တိုန်မၚ်သဳပ္ဍဲဍုၚ်လိုက်တုဲ လၟာဲတံရပ်ဂွံဏာတုဲ ဍေံပလှ်ေစ ဒှ်ဒဒိုက်ဗွဲမလောန်ရ၊ ပူဂဵုဝွံ ဒးရာဇာဝတ်တုဲ ဗွဲကြဴဂွံဗၠးစဴ ကလေၚ်စိုပ်ဍုၚ်ကွာန်ဇကုပၠန်ရ၊ ခစသၟိၚ်တၠ ဒးရာဇာဝတ်ရ၊ ခစအ္စာဂွံလာဘ်ရ၊ ပအ္စာသဝ်ဟောရာ ကလိဂွံပိုန်ဟာန်ဒြပ်ရတ်ရ၊ လတူကလောကောဒေံဂမၠိုၚ် ဟဂွံပတှ်ေစရ၊ ဂွံပတှ်ေစဂုန်ဗြဴကၟာဲမွဲရ။


ကၞောတ်သက္ကရာဇ် တဴပ္ဍဲကန်တုဲ သိုက်ဒှ်ပါၚ်တုဲ ဟီုအရေဝ်ကဵုမၞိဟ်ဗြဴ ညးဇၞော် သၟိၚ်တၠ ခမဳသၚ်တံခိုဟ်ရ၊ ဂွံခိုဟ်စဂုန်ပညာဇကုရ၊ အဒိုတ်ဒှ်စိုတ်တုဲ စိုတ်ဂှ် ထၞေန်စပ်ကဵုကောန်သမ္ဘာညးတၞဟ်သ္အာၚ်ရ၊ စိုတ်ဟွံလ္ဂူတပ်တးက္ဍၚ်ရ၊ ဒှ်မံၚ်စိုတ်ကျာရ၊ ဗုဒ္ဓဝါဂှ် ဒှ်သၞာဂဇံတုဲ သမ္ဘာဇၞော်နူဇကု ကလိဂွံတုဲ ဒှ်ပိုန်ဟာန်ဒြပ်ရတ်ရ၊ စန်ဒှ်တဲတုဲ တဲဂှ် ဟွံလေပ်ကမၠောန်က္ဍၚ်ရ၊ ဒြပ်လေဝ်ဟွံတန်ပ္ဍဲဇကုရ၊ အၚာကဵုဗြဴဗတိ ဒှ်ဇိုၚ်တုဲ ဇိုၚ်ဂှ်အာကၠုၚ်လန်ဇဳရ၊ ခစသၟိၚ် ကလိဂွံပိုန်ဟာန်ဒြပ်ရတ်ရ၊ စိုတ်ဂှ် ထၞေန်စိုပ်ကဵုကောန်သမ္ဘာဂၠိုၚ်တုဲ ဒးဍောၚ်ၜိုတ်လၟိုန်ရ၊ ဂွံအာယုက် ၁၃ သၞာံ ဂွံစဂုန်ပညာဇကုရ၊ အာယုက် ၁၅ မိမဇုဇဗဴလ ဒးပကာဂစိုတ်မွဲရ၊ အာယုက် ၂၅ သၞာံ ဒးစ္ဍးအာနူဌာန်ဇကုမွဲဝါရ၊ ဂွံအာယုက် ၂၇ ကလိဂွံကောန််သမ္ဘာရ၊ အာယုက် ၃၂ သၞာံ ဒးလီုလာ်မွဲဝါရ၊ ဂွံကောန်ဂၠိုၚ်ဒစိတ် ဂွံစဂုန်ကောန်ဂၠုကဵုကောန်ခ္ဍဲၜါရ၊ ဂွံအာယုက် ၆၀ သၞာံတုဲ ဂွံရာၚ်ဆာဲဒယှ်တှ် ဂုန်ကောန်မွဲရ၊ ပတၠပြေၚ်ဂၠဴ စုံ ရောၚ် ဍေံတန်ကဵုဇကုရ၊ ဒှ်အာ မ မ္ဂး ချိုတ်ဂၠိုၚ်ဂျိုၚ်အောန်ရ၊ အာယုက် ၈၀ သၞာံလောန်တုဲ ဒးအိုန်သ္ကန်ရောၚ်။


(၇) ယြဴပူဂဵုမွဲ တဴပ္ဍဲတူမ္ဂး ဒေဝတဴဗြဴမၚ်မွဲသၞာံရ၊ တၞံဗြာတ်ဒှ်ဓလာဲရ၊ ဗ္ၜေံမၚ်တိရ၊ ဒးဇာတ်စန္ဒကုမ္မာ အ္စာပြောဟိတ်ကဵုသၟိၚ်မအံက် စံၚ်ယတ်ပူဇဴရ၊ ဒေဝတဴဍုၚ်ရီုဗၚ်ဂွံဗၠး နူကဵုရာဇာဝတ်အမှုဂစိုတ်ရ၊ ပူဂဵုဝွံ ခစသၟိၚ်တၠဟွံဂွံရ၊ ခစခမဳသၚ် အ္စာဟောရာ လှာဲဂတးဗၞိက် ဇိိက်ဗ္ၚ ကလိဂွံပိုန်ဟာန်ဒြပ်ရတ်ရ၊ လတူကလောကောဒေံဂမၠိုၚ် ဟဂွံဒှ်မိဿဟာဲရ၊ ဂွံသဟာဲကဵုညးဍုၚ်ကွာန်ရ၊ ဒးဒဒိုက်မွဲဝါတုဲ ဂွံဒှ်တသိုက်ရ၊ စိုပ်အာယုက် ၄၀ သၞာံ ဂွံပကုသဵုကဵုဒါန် အတိုၚ်ပၟိက်စိုတ် ဗၞတ်ပိဝါရ၊ ကၞောတ်တဲ ဂွံခိုဟ်စ ညံၚ်ရဴဇာတ်စန္ဒကုမ္မာကီုရောၚ်။


ကၞောတ်သက္ကရာဇ် တဴပ္ဍဲတူတုဲ သ္ၚိသဝ်ဒှ်ပါၚ်တုဲ ဟီုအရေဝ်ကြံၚ်မ္ၚိုဟ် စိုတ်ဟွံညှာဒည ဒှ်ဂွံဒၟံၚ်ရ၊ ဂွံဗၠးဇကု ဂုန်ပါၚ်ဇကုရ၊ စန်ဒှ်စိုတ်တုဲ စိုတ်ဂှ် ဟီုဓရီုကဵုညးသ္အာၚ် ဗော်သွးဂၠိုၚ်ရ၊ ခမဳသၚ်တံ ဆာန်ဇကုဂၠိုၚ်ရ၊ ဗြဴဗတိဒှ်သၞာဂဇံတုဲ ကောန်သမ္ဘာမၞုံစိုတ်လ္ဂူတပ်တး ပ္ဍဲဇကုရ၊ သီၜတ်ဒြပ်ကသပ်ဗိုန် ဟဂွံတိတ်ဗၠးနူကဵုဇကုရ၊ အၚာဒှ်တဲတုဲ တဲဂှ် ဟွံလေပ်ကၠောန်ကမၠောန်က္ဍၚ်ရ၊ ဗုဒ္ဓဝါကဵုသိုက်ဒှ်ဇိုၚ်တုဲ ဇိုၚ်ဂှ် အာကၠုၚ်ဟွံဒှ်က္ဍၚ်ရ၊ နူကဵုဍေောတ်တ် ဒးဒဒိုက်ဂၠိုၚ်ရ၊ ဇၞော်ညိတုဲ ဂွံရာၚ်ဆာဲဂုန်မိမရ။


အာယုက် ၁၀ သၞာံ ဒးစာ်စ္ဍးအာနူဌာန် ဒှ်ဂွံဒၟံၚ်ရ၊ ဂွံအာယုက် ၂၀ သၞာံ ဒးဒဒိုက်လီုလာ်ရ၊ စိုပ်အာယုက် ၂၇ ဂွံမိတ်ပြဝါကောန်သမ္ဘာရ၊ အာယုက် ၃၀ သၞာံ ဒးစ္ဍးအာနူဌာန်ဇကုမွဲဝါရ၊ အာယုက် ၄၀ သၞာံ ဒးလီုလာ်ရ၊ အာယုက် ၄၂ သၞာံလောန်တုဲ ဂွံခိုဟ်စအာ ဒဵုကဵုစိုပ်အာယုက် ၆၀ သၞာံရ၊ ပတၠကောန်မွဲဟေၚ်ရ၊ ပတၠပြေၚ်ဂၠဴ စုံ ရောၚ် ဍေံခိုဟ်ကဵုဇကုရ၊ မ မ္ဂး ဍေံဟွံခိုဟ်ရ၊ ဂွံအာယုက် ၇၀ သၞာံလောန်တုဲ က္တဵုဒှ်ယဲဂစိုတ်ရ၊ ယဝ်ရဟဂွံချိုတ်ဏီမ္ဂး စိုပ်အာယုက် ၉၀ သၞာံတုဲ ဒးအိုတ်လမျီုရောၚ်။


(၈) ယြဴပူဂဵုမွဲ က္တဵုဒှ်မၞိဟ်ပ္ဍဲမိစ္ဆာမ္ဂး ဒေဝတဴဗြဴမၚ်မွဲသၞာံရ၊ ဆုကဝ်လဗဗြိုက် ဒှ်ဓလာဲရ၊ ချေံမၚ်တိရ၊ ဒးဇာတိရသိနာရဒ ဂၠေၚ်ဍာ်ပ္တုဲဒါန်ရ၊ ဒေဝတဴဗြဴပ္ညုၚ်ထ္ၜးတုဲ ကလိဂွံနုၚ်နိဓိထဝ် ညံၚ်ရဴပၟိက်စိုတ်ဇကုရ၊ ဂွံဒုၚ်ပူဇဴ ဒေဝတဴဂမၠိုၚ်ရ၊ ပူဂဵုဝွံ ဇိက်ဗ္ၚ တဵုကၠအ်သွဝ် လှာဲဂတးဗၞိက်သွံရာန် ကလိဂွံပိုန်ဟာန်ဒြပ်ရတ် ဍိက်သ္ကံဗွဲမဂၠိုၚ်ရ၊ ပိဝါဒှ်ဒဒိုက် ၜါဝါဒှ်တသိုက်ရ၊ ဂွံဟံၚ်ပြာ်ကလောကောဒေံဂမၠိုၚ်ရ၊ ဂွံပတၠသမ္ဘာဇၞော်နူကဵုဇကုရ၊ အာယုက် ၅၀ သၞာံပေၚ်တုဲ ဂွံခိုဟ်စဂုန်ကောန် ဒဵုကဵုဗျုရ။


ကၞောတ်သက္ကရာဇ် တဴပ္ဍဲမိစ္ဆာတုဲ အဒိုတ်ဒှ်ပါၚ်တုဲ ပါၚ်ဂှ်ဟီုအရေဝ် ဟွံဒးကတောဝ်သၟိၚ်တၠ စိုတ်မာနသၠုၚ်ရ၊ ဗြဴတံဒးဂမ်တဴရ၊ မၞိဟ်သဝ်နူဇကု ဒးစရိုတ်ဂၠိုၚ်ရ၊ ကွတ်သဝ်ဟောရာ လေပ်ဆမဇ္ၛဟ်ရ၊ အၚာဒှ်စိုတ်တုဲ စိုတ်ဂှ် ဟီုအရေဝ်မာနသၠုၚ် ဟွံဒးကတောဝ်ညးသ္အာၚ်ရ၊ စိုတ်ဝွံဒှ်မံၚ်စိုတ်ကျာ ကၠတ်ကောန်သမ္ဘာညး မဒှ်ဂွံရ၊ သိုက်ဒှ်သၞာဂဇံတုဲ သမ္ဘာဂၠိုၚ် ဒြပ်လေဝ်ဟွံတန် ဒးဍောၚ်စိုတ်လၟိုန်ရ၊ ဗုဒ္ဓဝါကဵုစန် ဒှ်တဲတုဲ ဟွံလေပ်ကၠောန်ကမၠောန််က္ဍၚ်ရ၊ သီၜတ်ဒေပ်ဒြပ်ရတ်ဗိုန်ရ၊ ဗြဴဗတိကဵုသ္ၚိသဝ် ဒှ်ဇိုၚ်တုဲ ဇိုၚ်ဂှ်အာကၠုၚ်လန်ဇဳရ၊ အာယုက် ၁၂ သၞာံ ဒးစ္ဍးအာနူဌာန်ဇကုရ၊ ဒၟာနူကလောကောဒေံမိမတံ ဒးဒိုက်ဗွဲမလောန်ရ၊ ဂွံပသဟာဲကဵုပြောဲဇွာညးဍုၚ်ကွာန်ရ၊ ဂုန်မိဿဟာဲ ကလိဂွံပိုန်ဟာန်ဒြပ်ရတ်ရ၊ ဂွံကောန်ဂၠိုၚ် ၁၂ ရ၊ ဂွံစဂုန်ကောန်ပိရ၊ အာယုက် ၁၅ မွဲဝါဒြပ်အိုတ်ရ၊ အာယုက် ၁၉ သၞာံ ဒးစ္ဍးအာနူဌာန်မွဲဝါရ၊ အာယုက် ၃၀ ပေၚ်တုဲ ဂွံခိုဟ်စ စဵုကဵုအာယုက် ၆၀ သၞာံရ၊ လောန်အာနူဂှ် စိုပ်အာယုက် ၉၃ သၞာံ အိုတ်လမျီုရ၊ ပတၠဍိက်ပြေၚ်ဂၠဴ မ ရောၚ် ဍေံတန်ကဵုဇကုရ၊ စုံ မ္ဂး ဍေံဟွံတန်ကဵုဇကုရောၚ်။


(၉) ယြဴပူဂဵူမွဲ က္တဵုဒှ်မၞိဟ်ပ္ဍဲဓနုမ္ဂး ဒေဝတဴတြုံမၚ်မွဲသၞာံရ၊ ကၞုဲမၚ်တိရ၊ တၞံသ ဒှ်ဓလာဲရ၊ (တၞံပၞဟ် ဒှ်ဓလာဲလေဝ်ဂးရ) ဒးဇာတ်ဝီဓူရတုဲ လကိုဟ်ပုဏ္ဏက ဍေံဒက််ဏာကဵုဗတဖျေံတုဲ ဖျေံဏာပ္ဍဲဍုၚ်နာ်တေံ ဂွံတွံဓရ်ကဵုဂၞကျာ်ဗြဴနာ် ဗၠးကာဂစိုတ်တုဲ သ္ဂောံဒုၚ်ပူဇဴမၞိက်ဗိုက်ဗၠဲ ဗွဲမဂၠိုၚ်ရ၊ လကိုဟ်ပုဏ္ဏက ဒးပလံၚ်ဖျဴနၚ်ပ္ဍဲဍုၚ်ဇကု ဂွံက္လေၚ်ဆဵုကောန်ဇာတ်သမ္ဘာပၠန်ရ၊ မွဲဝါဒှ်ဒဒိုက် ၜါဝါဒှ်တသိုက်ရ၊ က္တဵုဒှ်ယဲ ညောန်ကဵုချိုတ်မွဲဝါရ။


ကၞောတ်သက္ကရာဇ် တဴပ္ဍဲဓနုတုဲ ဗြဴဗတိဒှ်ပါၚ် ဟီုအရေဝ်ဍိုဟ်ကေတ် ဍိုန်ၜတ်ဇိပ်ဂၠိပ် ဒးကဵုကတောဝ်ညးဂမၠိုၚ်ရ၊ ဆာန်ညးဒဵုကဵုချိုတ် ဟွံဂိုဟ်ဒြပ်ရတ်ရ၊ ၜိုန််သာ်ဂှ်လေဝ် ဟွံဒှ်ဂုန်ရ၊ ဒှ်အာသၞသတြုံပၠန်ရ၊ ဟွံဒးကဵုကလောကောဒေံ ဝံသဂမၠိုၚ်ရ၊ ဗြဴဗတိကဵုသ္ၚိသဝ် ဒှ်သၞာဂဇံတုဲ ဂွံသမ္ဘာဂၠိုၚ်ရ၊ လေပ်လုတ်ကောန်သမ္ဘာညး ဒှ်ဂွံရ၊ နကျတ်နွံပ္ဍဲသၞိၚ်ဇကုရ၊ အၚာကဵုဗြဴဗတိဒှ်တဲတုဲ ချူကှ်ေစခိုဟ်ရ၊ သိုက်ကဵုအဒိုတ်ဒှ်ဇိုၚ်တုဲ အာကၠုၚ်စဟွံဒှ်က္ဍၚ်ရ၊ ပတၠကောန်ဂၠိုၚ်ဒစိတ် ဂွံစဂုန်ကောန်ၜါရ၊ ခစသၟိၚ်တၠ ဂွံဒှ်က္ဍိုပ်သ္ကိုပ်ရ၊ သွံရာန်လှာဲဂတးဗၞိက် ဇိက်ဗ္ၚခိုဟ်ရ၊ ဂွံအာယုက် ၅ သၞာံ က္တဵုဒှ်ယဲ ညောန်ကဵုချိုတ်မွဲဝါရ၊ ဂွံအာယုက် ၂၅ ဒးစာ်စ္ဍးအာ နူကဵုဌာန်ဒၟံၚ်မွဲဝါရ၊ ဂွံအာယုက် ၃၁ သၞာံ ဂွံခိုဟ်စမွဲဝါရ၊ အာယုက် ၄၀ သၞာံလောန်တုဲ စဵုကဵုစိုပ်အာယုက် ၆၀ သၞာံ ဂွံခိုဟ်စရ၊ အာယုက် ၇၅ သၞာံ ယဲဇၞော်ကဵုဇြဟတ် က္တဵုဒှ်ရ၊ လောန်အာနူဂှ်ဏီမ္ဂး စိုပ်အာယုက် ၈၄ သၞာံ ဒးအိုတ်လမျီုရောၚ်။


(၁၀) ယြဴပူဂဵူမွဲ က္တဵုဒှ်မၞိဟ်ပ္ဍဲမကဝ်မ္ဂး လကိုဟ်တြုံမၚ်မွဲသၞာံရ၊ တၞံဒုန်ကဠိ ဒှ်ဓလာဲရ၊ စာၚ်မၚ်တိရ၊ ဒးဇာတိသၟိၚ်ဝေဿန္တဝ် ညးဗက်ပတိတ်နူကဵုဍုၚ် သီုကောန်ဇာတ်သမ္ဘာ မအာစိုပ်ဒဒိုက်ဗွဲမလောန်ရ၊ ဗွဲကြဴ ဂွံကလေၚ်စဴဍုၚ်ဇကုပၠန်ရ၊ ပူဂဵူဝွံ ဟဂပ်ဝ်ခစအ္စာ ဟွံရာၚ်ဆာဲရ၊ သမ္ဘာတုပ်ကဵုစိုတ် ကလိဂွံရ၊ ပအ္စာသဝ်ဟောရာ လှာဲဂတးဗၞိက် ဇိက်ဗ္ၚ သွံရာန်ခိုဟ်ရ၊ ဂွံစဂုန်ကောန်မွဲအာယုက်ရ။


အၚာဒှ်ပါၚ်တုဲ ဟီုအရေဝ်ကြံၚ်မ္ၚိုဟ် ဟွံဒးကတောဝ်ညးရ၊ ဗုဒ္ဓဝါဒှ်စိုတ်တုဲ စိုတ်ဂှ် ဟီုဓရီုရေၚ်သ္ကံ မိဿဟာဲဂၠိုၚ်ရ၊ လေပ်ဟံၚ်ပြာ်ညးဂၠိုၚ်ရ၊ သုစရိုတ်စိုတ်မၞုံရ၊ ၜိုန်ထေဲပၞတ်ကဵုညးကီုလေဝ် ဟွံဒက်စိုတ်ရ၊ လောဘအောန် လဒမ်စိုတ်မာန်ရ၊ ဖေက်သမ္ဘာဒှ်ဂွံဒၟံၚ်ရ၊ နကဵုညာဏ်ဇကု ဂွံဗၠးအမှုဘဲအန္တရာဲရ၊ စန်ဒှ်သၞာဂဇံတုဲ ကောန်သမ္ဘာဟွံတန် ဒြပ််လေဝ်ဟွံတန်ရ၊ ဗုဒ္ဓဝါကဵုသိုက်ဒှ်တဲတုဲ တဲဂှ် လေပ်ကၠောန်ကမၠောန် လေပ်ချူကှ်ေပုတ်ဂၞတ်ရ၊ သီၜတ်ဒြပ်ရတ်ဗိုန်ရ၊ စန်ကဵုသ္ၚိသဝ်ဒှ်ဇိုၚ်တုဲ ဇိုၚ်ဂှ် အာကၠုၚ်လန်ဇဳရ၊ ဂွံကောန်ဂၠိုၚ်ရ၊ ဂွံစဂုန်ကောန်ဂၠုကဵုကောန်ခဒေံရ၊ ကာလဍောတ်တ် မိမ ဂွံလာဘ်မွဲဝါရ။


အာယုက် ၂၀ သၞာံလောန်တုဲ နကဵုညာဏ်ပညာဇကု ဂွံဟံၚ်ပြာ်ကလောကောဒေံဂမၠိုၚ်ရ၊ ပဂုန်ကဵုညး ဟွံဒှ်ဂုန်ရ၊ အာယုက် ၄၀ သၞာံလောန်တုဲ ဂွံလာဘ်မွဲဝါပၠန်ရ၊ မံၚ်မွဲဒၞာဲဟေၚ်ဟွံတန်ရ၊ ဂွံအာယုက် ၇၀ သၞာံ က္တဵုဒှ်ယဲဇၞော်ကဵုဇြဟတ်ရ၊ ယဝ်ရဟွံချိုတ်ဏီမ္ဂး စိုပ်အာယုက် ၈၀ သၞာံ ဒးအိုတ်လမျီုရ၊ ပတၠဍိက်ပြေၚ််ဂၠဴ မ ရောၚ် ဍေံတန်ကဵုဇကုရ။


(၁၁) ယြဴပူဂဵူမွဲ က္တဵုဒှ်မၞိဟ်ပ္ဍဲကုံမ္ဂး လကိုဟ်ဗြဴမၚ်မွဲသၞာံရ၊ ကၟာဒကှ် ဒှ်ဓလာဲရ၊ ကၠဵုဒှ်ပၟၚ်တိရ၊ ဒးဇာတ်ပူရိသာဒ-ရ၊ စဒးဖျုန်မၞိဟ် ဒှ်အာလကိုဟ်တုဲ ညးဗက်ဗဒဴထောံနူကဵုဍုၚ်ရ၊ ဂွံမိၚ်တွံဓရ် ဗောဓိသတ်ပိုဲ သၟိၚ်သုတသောမတုဲ ဂွံက္လေၚ်စဴပကၚ်ရၚ်ဍုၚ်ဇကုပၠန်ရ၊ ပူဂဵုဝွံ စဒးဖျုန်သတ်ဇိုၚ်ၜါတုဲ က္တဵုဒှ်ယဲမွဲဝါရ၊ ခစသၟိၚ်တၠ ဒးရာဇာဝတ်ရ၊ ခစအ္စာ ဂွံပိုန်လာဘ်ရ၊ လတူကောန်ဇာတ်သမ္ဘာ ကလောကောဒေံဂမၠိုၚ် ဟဂွံစဂုန်ရ၊ ပိဝါဒှ်ဒဒိုက် ၜါဝါဒှ်တသိုက်ရ၊ ဗုဒ္ဓဝါဒှ်ပါၚ်တုဲ ဟီုအရေဝ်လ္ဂူတပ်တး ဒးကဵုဂၞပ်စိုတ်သၟိၚ်တၠ ခမဳသၚ်မိဿဟာဲတံရ၊ ဂုန်ဒြပ်ဇကု ဒှ်အာဟ်ကဵုညးရ၊ ဒြပ်ဇကု ဒှ်သၞပၠန်ရ၊ ကတ်ဗ္တောန်ကွတ်ပညာခိုဟ်ရ၊ သိုက်ဒှ်စိုတ်တုဲ စိုတ်ဂှ် ဆာန်ကလောကောဒေံဂၠိုၚ်ရ၊ ဗြဴဗတိ ဒှ်သၞာဂဇံတုဲ ကောန်ဇာတ်သမ္ဘာ ဟွံလ္ဂူတပ်တးကဵုဇကုရ၊ ဗြဴကၟာဲရောၚ် မိတ်ဒါန်ဇကုရ၊ ဗြဴဗတိကဵုသိုက်ဒှ်တဲတုဲ တဲဂှ် ကၠောန်ကမၠောန်ကေၚ်ကာပြဟ် ဟွံခိုဟ်က္ဍၚ်ရ၊ သီၜတ်ဂိုၚ်ဒေပ်ဒြပ်ဗိုန်ရ၊ အဒိုတ်ကဵုအၚာဒှ်ဇိုၚ်တုဲ အာကၠုၚ်လန်ဇဳရ၊ ပတၠကောန်ဂၠိုၚ်ဒစိတ် ဆကောန်ၜါဟေၚ် ဂွံစဂုန်ရ။


အာယုက် ၂၅ သၞာံ မွဲဝါ ဒးအိုတ်ဩန်ရ၊ အာယုက် ၃၀ သၞာံ ဒးလီုလာ်ရ၊ အာယုက် ၄၅ သၞာံလောန်တုဲ စဵုကဵုစိုပ်အာယုက် ၆၅ သၞာံ ဂွံစဂုန်ကောန်ရ၊ ဂွံအာယုက် ၈၀ သၞာံတုဲ ဒးအိုတ်လမျီုရ၊ ပတၠဍိက်ပြေၚ််ဂၠဴ စုံ မ္ဂး ဍေံတန်ကဵုဇကုရောၚ်။


(၁၂) ယြဴပူဂဵူမွဲ က္တဵုဒှ်မၞိဟ်ပ္ဍဲမိန်မ္ဂး ဒေဝတဴဗြဴမၚ်မွဲသၞာံရ၊ ကၟာဒကှ် ဒှ်ဓလာဲရ၊ ကၠိက်မၚ်တိရ၊ ဒးဇာတ်သၟိၚ်သုံခမိတ် သမ္ဘာတိတ်ဒုၚ်ဖျဴနုဂြိုပ် ဒးစ္ဍးအာဌာန်သ္အာၚ်ရ၊ ဗွဲကြဴ ကလေၚ်စဴစိုပ်ဍုၚ်ပၠန်ရ၊ ပူဂဵုဝွံ ကလိဂွံလာဘ်မွဲဝါရ၊ ခစသၟိၚ် ဒးရာဇာဝတ်ရ၊ ခစခမဳသၚ် အ္စာ ဂွံရာၚ်ဆာဲရ၊ ကလောကောဒေံ ဒှ်သၞသတြုဇကုရ၊ ဗြဴဗတိဒှ်ပါၚ်တုဲ ဟီုအရေဝ်ဍိုန်ၜတ်ဇိပ်ဂၠိပ် နွံကဵုညာဏ်ပညာ ဒးဂၞပ်စိုတ်သၟိၚ်တၠတံရောၚ်၊ အၚာဒှ်သၞာဂဇံတုဲ နကျတ်တဴပ္ဍဲသၞိၚ်ဇကုရ၊ သ္ဍိုက်ဆာန်ကောန်သမ္ဘာဂၠိုၚ်ရ၊ သိုက်ကဵုဗြဴဗတိ ဒှ်တဲတုဲ ကၠောန်ကမၠောန်ကေၚ်ကာ ခိုဟ်ရ၊ အၚာကဵုစန်ဒှ်ဇိုၚ်တုဲ ဇိုၚ်ဂှ် အာကၠုၚ်လၞုဟ်ရ။


အာယုက် ၂၀ သၞာံ ဒးစ္ဍးအာနူဒၞာဲမွဲဝါရ၊ အာယုက် ၂၇ သၞာံ မွဲဝါ ဒးလီုလာ်ရ၊ အာယုက် ၃၇ သၞာံ ဂွံခိုဟ်စမွဲဝါရ၊ ဂွံအာယုက် ၅၀ သၞာံတုဲ ဂွံခိုဟ်စအာ ဒဵုကဵုဗျုရ၊ ပတၠကောန်ဂၠိုၚ်စှ်ၜါ ဂွံစဂုန်ကောန်ၜါရ၊ ပတၠပြေၚ်ဂၠဴ စုံ ရောၚ် ဍေံတန်ကဵုဇကုရ။

==ဗီုဂွံရံၚ်စ ပ္ဍဲဒွါစှ်ၜါမွဲနဲပၠန်==

* ဗီုဂွံရံၚ်စ ပ္ဍဲဒွါစှ်ၜါမွဲနဲပၠန်

 သိၚ်    ဗြိုဟ်    မေထုန်
 *၄ ---- ၆ ----- ၃*

 ဗိိစ္ဆာ ၁ -------- ၇ ဓနု

 *၉ ----၂ ------ ၅*
 ကြကတ်  ကုံမိန်    မကပ်


ယဝ်ရညးကၠုၚ်ရံၚ်စဗွဲမံက်မ္ဂး = နူကဵုမုက်ဂၞန်ပိဂှ် သ္ပတမ်တုဲ ရိုဟ်စှ်ေအာ လ္ပာ်ဂၠံၚ်မုက်ဂၞန် (၇) တေံညိ။


ယဝ်ရညးကၠုၚ်ရံၚ်စဗွဲစွေက်မ္ဂး နူကဵုမုက်ဂၞန် (၉) သ္ပတမ်တုဲ ရိုဟ်တိုန်အာ လ္ပာ်ဂၠံၚ်မုက်ဂၞန်မွဲတေံညိ။


* ယဝ်ရဒတုံ (၆) ပ္ဍဲဗြိုဟ်မ္ဂး ခါရညးကၠုၚ်သၟာန်ဂလာန်ကွာ်တရဴ စိုပ်ဟာ-ဟွံစိုပ်ဟာ ပိတ္ၚဲဂတနူဏံ ဍေံစိုပ်ရသ္ဂးညိ။

ယဝ်ရညးသၟာန် ကမၠတ်ကၠတ်ဏာမ္ဂး မၞိဟ်မကၠတ်ဏာဝွံ သာ်ဇကုဍေံဗကေတ်ဒၟံၚ်ရ၊ ဍေံကၠတ်ကေတ်ဏာ ဗွဲဒိုဟ်နေရတိတုဲ ဒြပ်ရတ်ဂှ် ဍေံစွံပၞုက်လဝ်ပ္ဍဲတိရ၊ ရဴသာ်ဝွံ သ္ဂးညိ။

ယဝ်ရညးကၠုၚ်သၟာန်ဂလာန်ကွာ်တရဴမ္ဂး ဂွံဆဵုကေတ်မၞိဟ်ပန် မၞိဟ်ဗြဴဂှ်မွဲ တၠကောန်တှ်ဂှ်မွဲ ဍေံပၞုက်လဝ်သြန်မွဲပသာ ဆၜိုတ်ဏံတွံကဵုညိ။


* ယဝ်ဒတုံ (၃) ပ္ဍဲမေထုန်မ္ဂး ညးကၠုၚ်သၟာန်ကွာ်တရဴ စိုပ်ဟာ-ဟွံစိုပ်ဟာ ဟွံစိုပ်ဏီရ၊ ရဲသ္ကံဗဒေါံလဝ်ရ၊ တ္ၚဲယးဂတနူဏံ စိုပ်ရ၊ ယဝ်ရဟွံစိုပ်ဏီမ္ဂး ဂွံမိၚ်ပရိုၚ်ညးကၠုၚ်လဴရ။

ယဝ်ရညးကၠုၚ်သၟာန်ကမၠတ်ကၠတ်မ္ဂး ကမၠတ်ဂှ် ဒှ်မံၚ်မၞိဟ်တြုံ သာ်ဇကုဍေံ  လမ်စံက်ဒၟံၚ်ရ၊ မၞိဟ်မံၚ်ပ္ဍဲသ္ၚိရ၊ အာဗက်ဂၠါဲဗွဲဒိုဟ်ဗာယပ်တုဲ ကလိဂွံရ။

ယဝ်ရညးသၟာန် ပ္ဍဲသ္ၚိဏံ ရတ်နွံမူစိရောမ္ဂး သြန်စှ်သုန်မၞုံရ၊ ဍေံစွံလဝ်ပ္ဍဲဂၞဳသတိက်ရ။


* ယဝ်ရဒတုံ (၇) ပ္ဍဲဓနုမ္ဂး ညးမအာတရဴဂှ် ယဝ်ရညးကၠုၚ်သၟာန်မ္ဂး ဂိယဲအာဇိုၚ်တဲတုဲ လံအာညိ၊ ထပှ်တ္ၚဲဂတနူဏံ ဍေံစိုပ်ရ၊ ယဝ်ရဟွံစိုပ်ဏီမ္ဂး ညးကၠုၚ်ပရိုၚ် ဂွံမိၚ်ရ၊ ယဝ်ရညးကၠုၚ်သၟာန်ကမၠတ်ကၠတ်မ္ဂး မၞိဟ်တြုံမကၠတ်ဏာရ၊ ဒှ်ဒၟံၚ်ဒဒှ်ေဒယှ်ဇကု မိတ်ဆာန်ဇကုရ၊ ဍေံပဒတဴဒၟံၚ် ဗွဲဒိုဟ်ဨသာန်ရ၊ ဍေံစွံလဝ်ဗွဲဒိုဟ်သၟဝ်ကျာ အာဂၠာဲမ္ဂး ကလိဂွံရ။

ယဝ်ရညးကၠုၚ်သၟာန်ကွာ်တရဴမ္ဂး တ္ၚဲဏံဟွံဆဵုမွဲသာ်ရ၊ စဖျုန်ကဵုသုရာမွဲပလၚ်တုဲ တြုံကဵုဗြဴဂှ် ဒှ်သေက်ဇဵုရၚ်သ္ကံရ။


* ယဝ်ရဒတုံ (၅) ပ္ဍဲမကဝ်မ္ဂး ညးမအာတရဴဂှ် ယဝ်ရညးကၠုၚ်သၟာန်မ္ဂး ဇိုၚ်ပုၚ်ဂိအာတုဲ ဍေံလံအာရ၊ မသုန်တ္ၚဲဂတနူဏံ ဍေံစိုပ်ရ၊ ယဝ်ရဟွံစိုပ်ဏီမ္ဂး ညးကၠုၚ်ကဵုပရိုၚ် သ္ဂောံမိၚ်ရောၚ်။

ယဝ်ရညးကၠုၚ်သၟာန်ကမၠတ်ကၠတ်မ္ဂး တြုံမရာမ်တၟိရ ညးၜါဍေံသ္ပလဝ်မွဲတဲတုဲ မကၠတ်ဏာရ၊ ဍေံအာစွံလဝ်လ္ပာ်ဒိုဟ်သၟဝ်ကျာ တိုပ်လဝ်ပ္ဍဲတိ အာဂၠါဲပ္ဍဲခြုံရာပ်တုဲ ကလိဂွံရောၚ်။

ညးသၟာန်ဒြပ်နွံပ္ဍဲသ္ၚိမူစိရော ဩန်ဍေံ နွံၜါပသာကဵုမသုန်ဒကေဝ် လန်ဍေံ နွံစှ်ဇြေဟ် စွံလဝ်ကဵုယာတ်ဗကေတ် ဂွဳစွံလဝ်ရောၚ်။


* ယဝ်ရဒတုံ (၂) ပ္ဍဲကုံမ္ဂး ညးကၠုၚ်သၟာန်ကွာ်တရဴ စိုပ်-ဟွံစိုပ်ဟာ က္တဵုဒှ်ဒၟံၚ်ယဲဝေဒနာတုဲ ချိုတ်ဂျိုၚ်ဂှ် ဒှ်ဒၟံၚ်သၠဒကေဝ်ရ၊ ဍေံလံဒၟံၚ်ဏီ ပိတ္ၚဲ ကြဴတ္ၚဲဂတနူဏံ သ္ဂောံမိၚ်ပရိုၚ်ရောၚ်။

ညးကၠုၚ်သၟာန်ကမၠတ်ကၠတ်မ္ဂး မၞိဟ်သာ်ဗတာၚ်သၠုၚ်ကြဳဒၟံၚ်ရ၊ ဍေံဂိုၚ်ကၠတ်ဏာ ဗွဲဒိုဟ်သၟဝ်ကျာ စွံလဝ်ပ္ဍဲသ္ကဲဍာ်ရ၊ စှ်ေအာဂၠါဲမ္ဂး ကလိဂွံရ၊ ယဝ်ရဟွံဂွံမ္ဂး ညးကၠုၚ်ကဵုပရိုၚ်ဟီုလဴကဵုဇကု ဂွံမိၚ်ရ၊ 

ညးကၠုၚ်ၟာန်ကွာ်တရဴ မူဆဵုဒးကီုရော ပ္ဍဲကဵုတ္ၚဲဏံ ဆဵုဒးညးဇၞော်ဗျု သေက်ဇဵုဒၟံၚ်ကေုာံရေၚ်သ္ကံရ၊ ကွာ်တရဴဟွံခိုဟ် လ္ပအာညိဏီရ။


* ယဝ်ရဒတုံ (၉) ပ္ဍဲကြကတ်မ္ဂး ညးကၠုၚ်သၟာန်ကွာ်တရဴ စိုပ်-ဟွံစိုပ်ဟာ ၝဲဒေံဍေံ ဒှ်အာအမှုဂဗုတ်ညးသ္ကံတုဲ ဗဒေါံလဝ်ရ၊ ဒစိတ်တ္ၚဲဂတနူဏံ ဍေံစိုပ်ရ၊ ယဝ်ရဟွံစိုပ်ဏီမ္ဂး လံဒၟံၚ်ဏီရ။

ညးကၠုၚ်သၟာန်ကမၠတ်ကၠတ်မ္ဂး မၞိဟ်နူကဵုသ္ၚောဲသ္ၚောဲဟေၚ် မကၠတ်ဏာရ၊ ဍေံပၞုက်စွံလဝ် ဗွဲဒိုဟ်အဂၞဲရ၊ ဍေံကလေံထောံလဝ်ဒၞာဲဇိုၚ်တုဲရ၊ ကော်ရဲသၟိၚ်တံ ကဵုညးသၟာန်ဟေၚ် သ္ဂောံတီတဴရောၚ်။


* ယဝ်ရဒတုံ (၁) ပ္ဍဲဗိစ္ဆာမ္ဂး ညးကၠုၚ်သၟာန်ကွာ်တရဴ စိုပ်-ဟွံစိုပ်ဟာ တ္ၚဲဏံစိုပ်ရ။

ယဝ်ရညးကၠုၚ်သၟာန်ဒြပ်ကၠေံအာမ္ဂး လံညိတုဲဟေၚ် ညးကၠုၚ်ကဵုပရိုၚ်ဂွံမိၚ်ရ၊ ကမၠတ်မကၠတ်ဏာဂှ် သာ်ဇကုဍေံဗကေတ်ဒၟံၚ်ရ၊ ညးမွဲဂှ် လမ်စံက်ဒၟံၚ်ရ၊ ညးၜါဂှ် တီညာန်ဒှ်ဒၟံၚ်ရဲတုဲ ကၠတ်ဏာရ၊ ဒြပ်ဂှ်ဍေံအာစွံလဝ် ပ္ဍဲပါၚ်တြၚ်ဗွဲဒိုဟ်နေရတိရ၊ ဂြောပ်လဝ်ကဵုသၠဆုတုဲ အာဂၠာဲဂွံရောၚ်။


* ယဝ်ရဒတုံ (၄) ပ္ဍဲသိၚ်မ္ဂး ညးကၠုၚ်သၟာန်ကွာ်တရဴမ္ဂး စိုပ်-ဟွံစိုပ်ဟာ ဍေံကၠုၚ်စိုပ်အဒေါဝ်ဘဘာ်တရဴတုဲ က္တဵုဒှ်ယဲပ္ဍဲဗုၚ်ဂၞဴရ၊ တ္ၚဲဏံဍေံကၠုၚ်စိုပ်ရောၚ်။

ညးသၟာန်ကမၠတ်ကၠတ်ဏာမ္ဂး ကမၠတ်ဂှ် ဒှ်မၞိဟ်မွဲရ၊ သာ်ဇကုဍေံဗုကြဳ သော်ဍေံထကာန်ဒၟံၚ် ဍေံကၠတ်ဏာ စွံလဝ်ဗွဲဒိုဟ်ဗၟံက်် အာဂၠာဲတုဲ ကလိဂွံရောၚ်။

ညးကွာ်တရဴ မူဆဵုဒးကီုရော ဆဵုဒးညးပိရ၊ မၞိဟ်ဗြဴတၠကောန်ဂှ်မွဲ ဩန်ဍေံနွံမွဲပသာရောၚ်။


'''ကိုန်ဒွါစှ်ၜါ တုဲဆဝွံရောၚ်။'''

==ယၟုဒိုဟ်စှ်==

ဒိုဟ်ဒစာံဂှ် ဒိုဟ်စှ်နာမ ဗမံက်ပလိုတ် သၠုၚ်ကျာဂိုတ်ပၠ၊ သၟဝ်ကျာအဂၞဲ ဗွဲဒိုဟ်နေရ၊ ဗာယပ်ဨသာန် ဒစာံဌာန်ဂျ၊ ဒိုဟ်အာကာသကီု သီုကဵုဒိုဟ်သၟဝ်၊ သာ်ဝွံဆတ္တဝ် ဟီုလဝ်ဒိုဟ်စှ်။

==ကိုန်ဒိုဟ်လာဘ်==

ဒိုဟ်မအာသွံ ဂွံလာဘ်ဟီုတွံ၊ အဒိုတ်သၠုၚ််ကျာ စန်ဗာယပ်သၟဝ်၊ အၚာမွဲဂှ် တွံဒိုဟ်ဗမံက်၊ ဗုဒ္ဓဝါစိ နေရတိဩံက်၊ ဗြဴဗတိလံက် စံက်ဨသာန်အာ၊ သိုက်အဂၞဲလဝ် သ္ၚိသဝ်သၟဝ်ကျာ၊ ဒိုဟ်ဝွံဂွံမြာ လာဘ်သကာဟေၚ်။

==ကိုန်ဒိုဟ်ဝေၚ်==

ဒိုတ်ကဵုစှ်ေဝေၚ် လမေၚ်လက််သဏ်၊ အဒိုတ်သၟဝ်ကျာ အာဟွံဂွံပၠန် စန်နေရတိ သတြုထိထ္ၜန်၊ ဨသာန်အၚာ အာဒးဘဲဒဏ်၊ ဗုဒ္ဓပုဗ္ဗ လပပြာပ်ညောန််၊ ဗြဴဗတိပၠန် အဂၞဲခၠန်လဝ်၊ သိုက်သၠုၚ်ကျာသိုတ်် ပလိုတ်သ္ၚိသဝ်၊ ယာံအာဒဲအိုတ် ဟိုတ်နူတံကဝ် အ္စာတွံလဝ် သက်သ္ဍဝ်ရောၚ်။

==ကိုန်ဒိုဟ်ဇၞး==

ဒိုဟ်ဇၞးဂှ် ဟီုတွံမွဲတောၚ်၊ တ္ၚဲအဒိိုတ်ရောၚ် ဂၠောၚ်အဂၞဲကၠာ၊ တ္ၚဲစန်ဆတ္တဝ် လဝ်သၠုၚ်ကျာ၊ အၚာပလိုတ် ၜိုတ်ပါၚ်အ္စာ၊ ဗုဒ္ဓဝါဂှ် တွံဒိုဟ်သၟဝ်ကျာ၊ တ္ၚဲဗြဴဗတိ နေရတိမာ၊ သိုက်ဨသာန်ဟေၚ် လၟေၚ်ဒိုဟ်လအာ၊ သ္ၚိသဝ်မွဲဗံက် ဗမံက်ယာကြာ၊ ဒိုဟ်ဇၞးကၠာ အ္စာတွံလဝ်ရောၚ်။

==ကိုန်တ္ၚဲကဵုနကျတ်==

တ္ၚဲကဵုနကျတ် ဟီုစၟတ်မွဲတောၚ်၊ တ္ၚဲအဒိုတ်ရောၚ် မွဲတောၚ်ဒှ်စိ၊ နက္ချတ်ဒှ်သ္ဍာံ စှ်ဒစာံဂ္ညိ၊ ဗွဲဒိုဟ်သၟဝ်ကျာ ယာံအာစုတိ၊ တ္ၚဲစန််ဟွံခိုဟ် ဒိုဟ်နေရတိ၊ နူမသုန်စိ ဒမၠိဒဵုစှ်၊ နက္ချတ်ဝွံကၠာ ပအာဒိုဟ်ဂှ်၊ တ္ၚဲအၚာသၟဟ် ဒိုဟ်ဂှ်ဨသာန်၊ နူစှ်ဒစိတ် နက္ချတ်ဂှ်ပ္ကာန်၊ ဒဵုၜါစှော်ပိ ဝေၚ်ဂ္ညိကွေံကြာန်၊ တ္ၚဲဗုဒ္ဓဝါ ၜါစှော်ပန်ပ္ကာန်၊ ဒိုဟ်ဗမံက်ကၠာ ပအာသာန်သာန်၊ ဗြဴဗတိဟာန် ဌာန်အဂၞဲ၊ မွဲၜါပိတန် ၜါဣသုန််သၟဟ်၊ ၜါစှော်တြဴ ၜါစှော်ထပှ်၊ တ္ၚဲနက္ချတ်သၟဟ် အဂၞဲဂှ်ဝေၚ်၊ တ္ၚဲသိုက်တန်ပၠန် နက္ချတ်ပေၚ်ဟေၚ်၊ ဒိုဟ်သမၠုၚ်ကျာ ပအာသၟဟ်ဝေၚ်၊ တ္ၚဲသ္ၚိသဝ်သိုက် ဒိုဟ်ပလိုတ်ဟေၚ်၊ နက္ချတ်စှ်မွဲ အာဒးဘဲတၟေၚ်၊ ရာဟုမွဲဟေၚ် ပြေၚ်ဒိုဟ်ဗာယပ်၊ နက္ချတ်ပ္တံကၠာ နူစှ်ၜါဗ္ဂပ်၊ ဒဵုစှ်ထပှ် ဒိုဟ်ဂှ်ဟွံအပ်၊ တ္ၚဲဂှ်ဒိုဟ်ဂှ် နက္ချတ်ဂှ်၊ ဗ္ဂပ်နညာဏ်သၟဳသၟပ် ချပ်ဗ္စာရဏာ၊ တ္ၚဲဂှ်ဒိုဟ်ဂှ် နက္ချတ်ဂှ်အာ၊ သ္ဒးချိုတ်လေၚ်ဟေၚ် ဟွံဆောတ်ဟေၚ််ဟာ၊ သၟိက်မၚ်မွဲဗိုန် ပိုန်အာယုက်ကၠာ၊ တလပညာ ဝေၚ်ပအာညိ၊ ဒိုဟ်ကဵုတ္ၚဲခုတ် အာလုတ်ထိမြိ ဒၞာဲအာတုန်စိ မြိတဍိရောၚ်။

==ကိုန်တ္ၚဲဖျေံထဏီ==

အဒိုတ်ကၟတ်စိ ပိခဝ်က္ၜတ်သောၚ်၊ ၜါသၟဝ်ကျာရောၚ် မွဲဂၠောၚ်ဗာယပ်၊ စန်ဖျုန်ၜါခဝ် လဝ်ဗမံက််အပ်၊ မွဲနေရတိ ဒမၠိမွဲတၟပ်၊ အၚာဒးဝပ် ကၟပ်ထပ်ပကာန်၊ ၜါနေရတိ မွဲဂ္ညိဨသာန်၊ ဗုဒ္ဓဝါဟာန် ဖျုန်မာတ္တာန်စဲ၊ သၟဝ်ကျာဏာၜါ ဗမံက်ဏာမွဲ၊ ဗြဴဗတိအဴ ပ္ကဴချောဲဓရဲ၊ ၜါသၠုၚ်ကျာ မွဲဏာအဂၞဲ၊ သိုက်သစ္ဆုသိုတ် ပဠိုတ်ၜါထဲ၊ သမၠုၚ်ကျာမွဲ ဖျေံစုတ်မွဲခဝ်၊ ထဏီကၠေၚ်ဂှ် ဒှ်တ္ၚဲသ္ၚိသဝ်၊ ၜါိဒိုဟ်အဂၞဲ မွဲပဠိုတ်လဝ်၊ ဒှ်တ္ၚဲသ္ၚိသဝ် ဖျေံလဝ်ဗၠးယဲ၊ သတြုမၚ်ဘဲ သ္ဂောံဗၠးယဲရောၚ်။

==ကိုန်ဗြိုဟ်သ္ၚိ==

ဂတဝွံစိ ဒးမံၚ်သ္ၚိပြဲ၊ ပိုဲဟီုလဝ်ဒိုဟ် လမေၚ်ဗြိုဟ်နဲ၊ ဇမၠိၚ်ကၞဳကီု သီုဇမၠိၚ်ဝိုန်၊ ဟတ်ပ္ကောံလဝ်ဗိုန် ကဵုပိပၟဝ်၊ ဒစာံယိုက်စ ဆသၟေဟ်ဆတ္တဝ်၊ ပ္ဍဲသ္ၚိဗနိက် ၜါပမိိက်ဂြောပ်၊ ပိသ္ၚိသၟိၚ်ပၠန် ပန်လၟယံက်ယောဝ်၊ ဗြိုဟ်မသုန်ခဝ် တၞောဝ်ဂဟပ္ပတိ၊ ဗြိုဟ်တရဴသၟတ် သ္ၚိကမၠတ်စိ၊ ထပှ်အမာတ် ပိုၚ်ကၞာတ်ယုတ္တိ၊ သုညအာဒမၠိ သ္ၚိစရာဲဍုၚ်။

==ကိုန်ဗြိုဟ်ဒယိုၚ်==

ဂတဟီုပ္ညုၚ် ကိုန်ဗြိုဟ်ဒယိုၚ်၊ ဇမၠိၚ်ဟတ်ဂိုၚ် ကဵုပိိပၟဝ်၊ ထပှ်ယိုက်စ ဆသၟေဟ်ဆတ္တဝ်၊ မွဲဟွံခိုဟ်ရ ၜါလာဘသွပ်၊ ဗြိုဟ််ပိဆတ္တဝ် ဗွဝ်ဒုက္ခ၊ ပန်ပြဲလောန်တုန် မသုန်ချိုတ်ရ၊ တရဴသုခိ သုည်ဝိနာသ၊ ဗြိုဟ်ဒယိုၚ်ရ ဟီုပၠလဝ်ရောၚ်။

==ကိုန်ဒယိုၚ်သ္ၚိ==

ဒယိုၚ်ဂၠေံဂှ် ဟီုတွံမွဲတောၚ်၊ ယဝ်ဂၠေံမွဲရောၚ် ယဲဂၠောၚ်ဥပါဒ်၊ ဂၠေံၜါဒှ်ဝါတ် ဂၠေံပိညာတ်ဂုဏ်၊ ဂၠေံပန်ခိုဟ်တန် ဂၠေံမသုန်လေဝ်၊ သီုတရဴဂှ် တုပ်သၟဟ်ဍိုက်ပေၚ်၊ ဟွံဂွံဒိုက်လေၚ် ဍိုက်ပေၚ်တဴရောၚ်။

==ကိုန်ဗြိုဟ်ဗဝ်ဍုန်==

ဗြိုဟ်ပဝ်ဍုန်ဂၠောၚ် မွဲတောၚ်သၟိက်ဂွံ၊ ဒကုတ်ဒမံၚ် ပဒစာံစွံ၊ ပိတ်ဍေက်ထောံ မသုန််စွံကေတ်၊ ဂၠိုၚ်ပိုန်နာံသေတ် ဒှ်ကွေတ်အ္စာ။

==ကိုန်ဗြိုဟ်တြၚ်==

ပိုဲဟီုလဝ်ဒိုဟ် ဗြိုဟ်တရၚ်ကၠာ၊ ပိစမဍ ဂွံဗြိုဟ်တရၚ်၊ မက္ဍၚ်အညာ၊ ပမိက်အာစာ တောဂုရု၊ ရပ်ဂတေက်ဂ၊ ဂၠါဲသ္ၚဳသတြု၊ ဗတံဒမၠု ရုရုပေက်အာ၊ ဗြိုဟ်တရၚ်သၟတ် ဒးသၞောတ်အာစာ ညးမၞုံပညာ ပြာကတ်လဝ်ရောၚ်။

==ကိုန်ဒုဟ်ဂအာၚ်သ္ၚိ==

ဒုဟ်ဂအာၚ်ဂှ် ဟီုတွံမွဲတောၚ်၊ သၟဝ်ကျာဨသာန် ဗမံက်ဍာန်ထောၚ်၊ ဌာန်ပိဝွံကၠာ သဝ်အာပြဲရောၚ်၊ သၠုၚ်ကျာပဠိုတ် ယဲချိုတ်ဟွံယောၚ်၊ ဗာယပ်အဂၞဲ ဒဒိုခ်မွဲတောၚ်၊ နေရတိသၟဟ် ဒှ်ကမၠတ်ဍောၚ်၊ သီုမသုန်ဒိုဟ် သဝ်ဟွံခိုဟ်ရောၚ်၊ ဂအာၚ်သ္ၚဳရံၚ် သတးညဴၚ်မုခ်ဖံ၊ ဂၠိုၚ်ယဿပတ် ရတ်မွဲကဵုကၠံ၊ စးကၞုဟ််ဍေံ ဒြပ်တံဒှ်လေၚ်၊ ညံၚ်ဂိတုပေၚ် ဂွံပူဇဴသၟိၚ်၊ ဂအာၚ်ဇဵုပၞောဟ် လယှ်တိၚ်တိၚ်၊ ညးဟီုပိုဲမိၚ် ဂအာၚ်စးချေံ၊ ယာံဒးမံၚ်ဍေံ တူပၟတ်ကွေံရ၊ ဂအာၚ်သ္ၚဳရံၚ် ဇိက်ညံၚ််တိဗ္ၚ၊ တုက်ဗရဲဍာ် သာ်ဝွံမၞးပ၊ အိုတ်ဒုဟ်သဗ္ဗ ဗၠးရဇၟာပ်တန်။

==ကိုန်နၚ်ဒယိုၚ်==

                       '''* ကိုန်နၚ်ဒယိုၚ်သ္ၚိ ။'''
                          သမၠုၚ်ကျာ
                        မြေက္ကသဵု-ပုဟ်မာ်။
                            ၂၃ ၊ ၂၄
                            ၂၂ ၊ ၂၅
                            ၂၁ ၊ ၂၆
  ဗၟံက်          ၁၇ ၊ ၁၈ ၊ ၁၉ ၊ ၂၀ ၊ ၂၇ ၊ ၀ ၊ ၁ ၊ ၂ ၊ ပဠိုတ်
 ဘဒ်-ဝှ်-ကထိုက်   ၁၆ ၊ ၁၅ ၊ ၁၄ ၊ ၁၃ ၊  ၆ ၊ ၅ ၊ ၄ ၊ ၃ ၊ ဖဝ်ရဂိုန်-စဲ-ပသာ်
                           ၊ ၁၂ ၊ ၇ ၊
                           ၊ ၁၁ ၊ ၈ ၊
                           ၊ ၁၀ ၊ ၈ ၊
                           ဇှ်ေ-အသာတ်-သွဏ်။
                              သၟဝ်ကျာ။                            


ဖဝ်ရဂိုန်စဲ ပသာ်ပြဲဖာ၊ က္ဍိုပ်ပဠိုတ်ရ ဗတဗုဗ္ဗာ၊ ဂၞဴသၟဝ်ကျာ ဒးစးသၠုၚ်ကျာထဲ၊ နၚ်ဒယိုၚ်ရ နူဒိုဟ်အဂၞဲ၊ ဇှ်ေအသာတ် ညောန်သဝဏ်မွဲတဲ၊ က္ဍိုပ််သၟဝ်ကျာ ဗ္တသမၠုၚ်ကျာ၊ ဂၞဴဗွဲဗမံက် စးဗွဲပဠိုတ်၊ နၚ်ဒယိုၚ်လေဝ် နူဒိိုဟ်နေရတိ၊ ဘတ်အသုတ်ကြိုက် ကထိုက််မံၚ်ကာန်၊ က္ဍိုပ်ဗွဲဗမံက်ရ ဗတပဠိုတ်၊ စးသၟဝ်ကျာ ဂၞဴသၠုၚ်ကျာသိုက်၊ နၚ်ဒယိုၚ်ရ နူဒိုဟ်ဗာယပ်၊ မြေက္ကသဵုပုဟ် မာ်လုဟ်မွဲသာ၊ က္ဍိုပ်သမၠုၚ်ကျာ ဗတသၟဝ်ကျာ၊ စးဗွဲဗၟံက် ဂၞဴဗွဲပဠိုတ်၊ နၚ်ဒယိုၚ်ရ နူဒိုဟ်ဨသာန်။

==ကိုန်ဂိတုသိုၚ်သ္ၚိ==

ဂိတုသိုၚ်သ္ၚိ ဟီုကဵုညိပၠန်၊ ပသာ်သဝဏ် ကထိုက်ညောန်အာ၊ ဖဝ်ရဂိုန်ပုဟ် ဒုဟ်ညိဟွံပါ၊ ဂိတုမသုန် နွံဂုန််ပြာထာ၊ သ္ဂောံသိုၚ်သ္ၚိကာန် ပိုန်ဟာန်သ္ဂောံမြာ၊ ဂိတုသၟေဟ်ဂှ် ဒုဟ််ဟေၚ်တွံအာ။

==ကိုန်နာ်ဂေတ်==

က္ဍိုပ်နာ် ဂၞဴနာ် တွာ်ဗစာရဏာ၊ ဖဝ်ရဂိုဏ်စဲ ပသာ်ပြဲဖာ၊ က္ဍိုပ်ပဠိုတ်ရ ဗတပုဗ္ဗာ၊ ဂၞဴသၠုၚ်ကျာ စးသၟဝ်ကျာထဲ၊ နၚ်ဒယိုၚ်သ္ၚိရ နူဒိုဟ်အဂၞဲ၊ ဇှ်ေအသာတ်ညန် သဝဏ်မွဲတဲ၊ က္ဍိုပ်သၠုၚ်ကျာရ ဗတသၟဝ်ကျာပြဲ၊ စးပဠိုတ်သ္ကဲ ဂၞဴဗမံက်၊ နၚ်ဒယိုၚ်သံက် နူဒိုဟ်ဨသာန်၊ ဘတ်အသုတ်ကြိုတ် ကထိုက်မံက်ကာန်၊ က္ဍိုပ်ဗမံက်ဟာန် ဗတဌာန်ပဠိုတ်၊ ဂၞဴသၟဝ်ကျာဒး စးသၠုၚ်ကျာသိုတ်၊ နၚ်ဒယိုၚ်အိုတ် နူဒိုဟ်ဗာယပ်၊ မြေက္ကသဵုပုဟ် မာ်လုဟ်မွဲသာ၊ က္ဍိုပ်သၟဝ်ကျာရ ဗ္တသၠုၚ်ကျာ၊ ဂၞဴပဠိုတ်ဒး စးဗမံက်ဏာ၊ နၚ်ဒယိုၚ်ကၠာ နူဒိုဟ်နေရတိ၊ ယဝ်ညးမွဲစိ ဒှ်တ္ၚဲအဒိုတ်၊ ရပ်ကွဵုပဝိုတ် က္ဍိုပ်နာ်ပ္ဍဵုလဝ်၊ ဗုဒ္ဓဆတ္တဝ် ပ္ဍဵုလဝ်ဗတ၊ ဗြဴဗတိရ ခါဲပရိုက်ဂၞဴ၊ ခါဲက္ဍိုပ်ဗတ အိုတ်သ္ကန်ရအဴ၊ ခါဲဒးစးနာ် ဂၠိုၚ်သာ်ယဲတဴ၊ ဟိုတ်ဂှ်သဘဴ ဂၞဴနာ်ကဵုခါဲ၊ သ္ဂောံပိုန်စရာဲ ဂွံအာဲဗလ၊ တိဂွးပ္တိုန်ရ ဗတနာ်လဝ်၊ သာ်ဝွံပဒး ဗၠးဒုဟ်ဆတ္တဝ်၊ သၟိဟ်သက်သ္ဍဝ် သမ္တီလဝ်ဍေံ။

==ကိုန်ဖျေံဒယိုၚ်==

ကာလဖျေံကတိုၚ် ဒယိုၚ်ဂှ်ကွေံ၊ ဒယိုၚ်ဂှ်မာ ခါဒတုံစှ်ေ၊ တၠသ္ၚိချိုတ် ကောန်စဴချိုတ်ကွေံ၊ ဟိုတ်ဂှ်ရ ဒယိုၚ်ပရိုၚ်ပတုံဖျေံ၊ ဒယိုၚ်ဂှ်ကွေံ ကဵုစှ်ေသာသာ၊ ဝွံ ဒှ်လမေတ်ကွေတ်ညးတမၠာ။

==ကိုန်လွိၚ်ဒယိုၚ်==

ဒိုဟ်လဝိၚ်ဖျိုၚ် ဒယိုၚ်ဂှ်မှာ၊ ပိုဲဟီုကဵုစိ ပၚ်မှိၚ်ညိကၠာ၊ ဒိုဟ်ဗမံက်သွံ ဂွံလဝိၚ်ဏာ၊ ပြဲလောန်က္ဍၚ်သွံ ပိုန်ဘိုက်ဂွံမြာ၊ ဒိုဟ်အဂၞဲသၟတ် တူပၟတ်ကၠာ၊ နေရတိသၟတ် ကမၠတ်ဂွံဏာ၊ ဒိုဟ်သၟဝ်ကျာဟေၚ် ဒိုက်လေၚ်သေၚ်ဟာ၊ သၠုၚ်ကျာပဠိုတ် ခိုဟ်သတိုက်ပြဲဖာ၊ ဗာယပ်ဨသာန် ပိုန်ဟာန်သ္ဂောံမြာ၊ ဒိုဟ်လဝိၚ်ဟေၚ် ဒယိုၚ်သေၚ်ဟာ။

==ကိုန်တ္ၚဲသိုၚ်သ္ၚိ==

အဒိုတ်သိုၚ်သ္ၚိ သုခိလာဘာ၊ စန်ဒးဒိုခ်ကၠာ လာဘ်မြာဗွဲကြဴ၊ အၚာတူရ ဗုဒ္ဓဒိုခ်တဴ၊ ကၠာဒဒိုက်နှဴ ကြဴဂွံလာဘ်ပၠန်၊ ဂုရုလာဘ ကြဴသုခညောန်၊ တ္ၚဲသိုက်ဒိုက်ကၠာ ကြဴသုခါတန်၊ သ္ၚိသဝ်သိုၚ်သ္ၚိ မြိဒးဘဲဒဏ်၊ အ္စာဂကန် ဒုဟ်ပါဲခၠန်ညိ။

==ဗီုဂွံရုဲစှ် ဒၞာဲတိဂအာၚ်သ္ၚိ==

ပ္ဍဲကဵုဒၞာဲဇကုသိုၚ်သ္ၚိဂှ် ဂြာတ်ပူဇဴဗကတုဲ နကဵုသမ်လောမ် ဂၠဟ်ခါဲကေတ်တိညိ၊ လ္ပကဵုပြးဒတုံစှ်ေတုဲ ကေဝ်ကေတ်လျိုၚ်ညိ။


ကလိဂွံလယိုၚ်မွဲဒကေဝ်မ္ဂး ဒှ်ဒဒိုက်ဂၠိၚ်သ္ၚောဲရ၊ ဂွံလယိုၚ်ၜါဒကေဝ်မ္ဂး ကလိဂွံပိုန်ဟာန်ဒြပ်ရတ် ပြေၚ်ဂၠဴဂၠိုၚ်ရ၊ ကလိဂွံလယိုၚ်ပိဒကေဝ် ပန်ဒကေဝ်မ္ဂး ဟွံခိုဟ်ရ၊ ကလိဂွံလယိုၚ်မသုန်ဒကေဝ်မ္ဂး ညးတၞဟ်သ္အာၚ် သ္ဍိုက်ဆာန်ဇကုဂၠိုၚ်ရ၊ ကလိဂွံလယိုၚ်တြဴဒကေဝ်မ္ဂး ဒြပ်ရတ်ထဝ်ဩန်ဂၠိုၚ်ရ၊ ကလိဂွံလယိုၚ်ထပှ်ဒကေဝ်မ္ဂး တိတ်တရဴဟွံဂွံ ဒးက္လေၚ်စဴသ္ၚိရ၊ ကလိဂွံလယိုၚ်ဒစာံဒကေဝ်မ္ဂး သ္ၚုဩောံ စိၚ်ချေံ ပြေၚ်ဂၠဴဂၠိုၚ်ရ၊ ကလိဂွံလယိုၚ်ဒစိတ်ဒကေဝ်မ္ဂး ချပ်ကသပ်အံၚ်ရ။


ကလိဂွံလယိုၚ်စှ်ဒကေဝ်မ္ဂး သၞသတြုဂၠိုၚ်ရ၊ ကလိဂွံလယိုၚ်စှ်မွဲဒကေဝ်မ္ဂး လမျီုဂၠေံရ၊ ကလိဂွံလယိုၚ်စှ်ၜါဒကေဝ်မ္ဂး ပိုန်ကျာ်ဩဳရာၚ်ဆာဲရ၊ ကလိဂွံလယိုၚ်စှ်ပန်ဒကေဝ်မ္ဂး ကလိဂွံစသိုၚ်အာဲကၟာဲတြေံရ၊ ကလိဂွံလယိုၚ်စှ်သုန်ဒကေဝ်မ္ဂး ညးဍုဟ်ဇကုဂၠိုၚ်ရ၊ ကလိဂွံလယိုၚ်စှ်တြဴဒကေဝ်မ္ဂး ဒြပ်ရတ်ထဝ်ဩန်ဂၠိုၚ်ရ၊ ကလိဂွံလယိုၚ်စှ်ထပှ်ဒကေဝ်မ္ဂး သ္ဂောံဒှ်မၞိဟ်အထောတ်ကၞောတ် မပြဲသၠုၚ်ရ . . . မိဂ္ဂး။

==ကိုန်လက်သဏ်တိမၞုံဗၞတ်စှ်မွဲ==

တိသိုၚ်သ္ၚိ သွက်ဂွံပဒတဴ မၞုံစှ်မွဲသာ်ကွေံ ညးဍေံဂှ်ရော သန္ထာန်ဂၠိၚ် သန္ထာန်ပန်ကၠၚ် သန္ထာန်ခဍမ် သန္ထာန်ထး သန္ထာန်ဂိတု သန္ထာန်ဂၠုၚ် သန္ထာန်ဒဵုဂၠိၚ် သန္ထာန်ဖမ် သန္ထာန်စးအရုတ် သန္ထာန်သၠာကွဳ သန္ထာန်ဒဟောဝ်ရောၚ်။


ပၞောဝ်ကဵုသန္ထာန်တိဂမၠိုၚ်ဝွံ တိမၞုံကဵုအနာံ ဍောတ်ဇမၠိၚ်ဂၠိၚ်၊ တိမၞုံကဵုသန္ထာန်ပန်ကၠၚ်၊ တိမၞုံကဵုသန္ထာန်ထး၊ ဣဝွံ တိပိသာ် ပိပြကာ မမိက်ကဵုမွဲမွဲ၊ ရုဲစှ်ကေတ်တုဲ ယဝ်ရသိုၚ်သ္ၚိမ္ဂး ဂၠိုၚ်ကဵုပိုန်ဟာန်ကျာ်ဩဳ ရာၚ်ဆာဲကွေံရ၊ တိမၞုံကဵုသန္ထာန် ပွမသှ်ေတဴဒၟံၚ်ဝွံ လ္ပသိုၚ်စုတ်သ္ၚိအိုတ်ညိ ဝေၚ်ပါဲကၠေံအိုတ်ညိ။

==ကိုန်ရုဲဂအာၚ်သ္ၚိ==

'''ပထဝဳပုဏ္ဏဝဏ္ဏဉ္စ၊ ဟတ္ထိအဿဗဟူသိယာ။ သုဝဏ္ဏရဇတလာဘံ၊ ဗဟူဒါသော ဘဝိဿတိ။ ဘရိဝဏ္ဏ ဘဝရာဇာ၊ ဓနုဝဏ္ဏံ ဘူမိဟိတံ။ သိယာဟတ္ထိအဿဟိတံ၊ ဘူမိယဉ္စ မယူရောက။ ယက္ခဝဏ္ဏဓနုဝနာသံ ဘူမိဝဏ္ဏံ၊ ဝသေဓနဓညံ ဗဟူမာသိယာ။'''


ယြဴပူဂဵုမွဲ = ယဝ်ရပဒတဴ ပ္ဍဲဒၞါဲတိပပေၚ်သူမ္ဂး စိၚ်ချေံဂၠိုၚ်ရ၊ ကလိဂွံဒြပ်ရတ်ထဝ်ဩန် သီုကဵုဍိက်တြုံဍိက်ဗြဴဂၠိုၚ်ရ။


ယြဴပူဂဵုမွဲ = ယဝ်ရပဒတဴ ပ္ဍဲဂအာၚ်တိ ဒှ်ဒၟံၚ်ညံၚ်ရဴမုက်ဖမ်မ္ဂး သ္ဂောံဒှ်သၟိၚ်ရ၊ ယြဴပူဂဵုမွဲ အာၚ်တိမတုပ်ကေုာံဇဵုတ္ၚ ယဝ်ရဂွံပဒတဴမ္ဂး ကလိဂွံစိၚ်ချေံဂၠိုၚ်ရ၊ ယြဴပူဂဵုမွဲ တိမၞုံကဵုညံၚ်ရဴသာ် ဂစေမ်မြာ်ကီု၊ ဂအာၚ်တိညံၚ်ရဴသာ် သၞိၚ်လကိုဟ်ကီု၊ ယဝ်ရဂွံပဒတဴမ္ဂး ပိုန်ဟာန်ဒြပ်ရတ်ထဝ်ဩန် လာဲလေၚ်ရ၊ ပ္ဍဲဂအာၚ်တိ မၞုံကဵုညံၚ်ရဴသာ်ထဝ် ဂွံပဒတဴမ္ဂး ပိုန်ဟာန်ဒြပ်ရတ်ထဝ်ဩန် သ္ၚုဩောံဂၠိုၚ်ရ။


'''မယူရဘူမဉ္စဒါသဳ၊ ဣဿရောစ ရာဇာအသိ။ သဳဟောဓန ဝိနာသေန္တိ၊ ဂေါယက္ခေဝ ဝိဇာနေယျ။'''


ဂအာၚ်တိ မၞုံကဵုညံၚ်ရိဍုတ်ဂစေမ်မြာ် ဂွံပဒတဴမ္ဂး ကလိဂွံဍိက်ဗြဴကီု ဍေံမဂွံအလဵုအသဳ ညံၚ်ရဴသၟိၚ်လေဝ် ဂွံဒှ်ကီုရ၊ ဂအာၚ်တိမၞုံကဵုသာ် ညံၚ်ရဴဇာဒိသိုၚ် ဂွံပဒတဴမ္ဂး ပိုန်ဟာန်ဒြပ်ရတ်ထဝ်ဩန် လာဲလေၚ်ရ၊ ဂအာၚ်တိမၞုံကဵုညံၚ်ရဴသာ်ဂၞဴကီု ညံၚ်ရဴသာ်လကိုဟ်ကီု ဂွံပဒတဴမ္ဂး ပိုန်ဟာန်ဒြပ်ရတ်ထဝ်ဩန် လာဲလေၚ်ရ။

==ကာလသိုၚ်သ္ၚိ ကိုန်ရုဲသၟူအမ်ရာဲတိ==

ကာလသိုၚ်သ္ၚိမ္ဂး သၟူအမ်မရာဲတိဂှ် စၟတ်ဂိုၚ်သမ္တီကေတ်ကၠာတုဲ ပွမ္ဒးသိုၚ်သ္ၚိရ၊ သာ်လဵုဂွံစၟတ်သမ္တီဂှ်ရော တိမခါဲပ္တိတ်နၚ်နူကတိုၚ်ဂှ် ပွမ္ဒးဆုၚ်ရ၊ ယဝ်ရဂွံသၟူ ညံၚ်ရဴသၟူချေံမ္ဂး မသုန်ဂိတု မသုန််သၞာံ ကလိဂွံချေံဗွဲမဂၠိုၚ်ရ၊ ယဝ်ရဂွံသၟူ ညံၚ်ရဴသၟူပြေၚ်မ္ဂး ပွိုၚ်စှ်ဂိတု စှ်ၜါဂိတု ကလိဂွံပြေၚ်ဗွဲမဂၠိုၚ်ရ၊ ယဝ်ရဂွံသၟူညံၚ်ရဴစိၚ်မ္ဂး ပ္ဍဲပွိုၚ်ပိဂိတု ကလိဂွံစိၚ်ရ၊ ယဝ်ရဂွံသၟူ ညံၚ်ရဴသၟူလှုဲဒရိုတ်မ္ဂး ပ္ဍဲဗၞတ်ပွိုၚ်စှ်သၞာံ ကလိဂွံဩန်လ္ၚီရ၊ ယဝ်ရဂွံသၟူ ညံၚ်သၟူဍာ်ပဠက်မ္ဂး ပ္ဍဲဗၞတ်ထပှ်သၞာံ ဂွံပတၠဒြပ်ရတ်ထဝ်ဩန်ရ၊ ယဝ်ရဂွံသၟူ ညံၚ်ရဴသၟူဩောံမ္ဂး ပ္ဍဲဗၞတ်ပွိုၚ်စှ်သၞာံ ဂွံပတၠဩောံဂၠိုၚ်ရ။


ယဝ်ရဂွံသၟူ ညံၚ််ရဴသၟူကၠဵုမ္ဂး ပ္ဍဲဗၞတ်ပွိုၚ်ထပှ်သၞာံ ပွမ္ဒးအာစိုပ်ဘဲဒဒိုက်ရ၊ ယဝ်ရဂွံသၟူ ညံၚ်ရဴသၟူဂစေံကၟာတ်မ္ဂး ပွမ္ဒးဆဵုဘဲရ၊ ယဝ်ရဂွံသၟူဖျးဒၟံၚ်မ္ဂး ပ္ဍဲဗၞတ်ပွိုၚ်စှ်သၞာံ တြုံတၠသ္ၚိ ဒးပကာဂစိုတ်ရ၊ ယဝ်ရဂွံသၟူယက်မ္ဂး ဗြဴသမ္ဘာပွမ္ဒးချိုတ်ရ၊ ယဝ်ရဂွံသၟူအမ်မ္ဂး ကောန််ဗြဴဒးပကာဂစိုတ်ရ၊ ယဝ်ရဂွံသၟူပၟတ်မ္ဂး ကောန်တြုံဒးချိုတ်ရ၊ ယဝ်ရဂွံသၟူလကိုဟ်မ္ဂး က္တဵုဒှ်ဘဲယဲဝေဒနာရ၊ ယဝ်ရဂွံသၟူကၠိက်မ္ဂး ဒးဆဵုဘဲၜုန်မြရ။


ယဝ်ရဂွံသၟူဗ္ၜေံမ္ဂး ဂွံပတၠဗ္ၜေံလ္ၚီရ၊ ယဝ်ရဂွံသၟူစာၚ်မ္ဂး ဂွံပတၠစာၚ်ဂၠိုၚ်ရ၊ စိုပ်ပ္ဍဲဒစာံသၞာံဂှ် သၟိၚ်တံဂြိုဟ်ပလီုရ၊ ယဝ်ရဂွံသၟူပ္ကဴ သ္ၚိတူမ္ဂး ဒးဒုၚ်ပူဇဴသၟိၚ်တံရ၊ သမ္ၚေဟ်သေဌဳလေဝ် သ္ဂောံဒှ်ရ၊ ယဝ်ရဂွံသၟူကၞိမ္ဂး ပွမ္ဒးက္တဵုဒှ်ယဲခါဲဒုတ်ရ၊ ယဝ်ရဂွံသၟူကလော်မ္ဂး စိုပ်ပ္ဍဲပွိုၚ်ထပှ်သၞာံ ဒးလာဲလေၚ်ရ။

==ကာလခါဲကတိုၚ် ကိုန်ဒုဟ်ဖဵု ကလိဂွံဝတ္ထု==

သွက်ဂွံသိုၚ်သ္ၚိ ဃောခါဲဒၟံၚ်ကတိုၚ်ဂှ် ယဝ်ရကလိဂွံဝတ္ထု မမိက်ကဵုမွဲမွဲ ညံၚ်ရဴသာ်ဆီမ္ဂး ပွမ္ဒးချိုတ်လာဲလေၚ်ရ၊ ယဝ်ရကလိဂွံနော်ယံက်မ္ဂး သ္ဂောံဍိုက်ပေၚ်ကဵု ပိုန်ဟာန််ဒြပ်ရတ်ထဝ်ဩန်ရ၊ ယဝ်ရကလိဂွံချးမ္ဂး ဗြဴသမ္ဘာဒးချိုတ်ရ၊ ယဝ်ရကလိဂွံတၟံမ္ဂး သ္ဂောံပဒတဴအာကဵုကဠောဝံသ ဗွဲအဓါန််မဂၠိၚ်သ္ၚောဲရ၊ ယဝ်ရကလိဂွံနၚ်ထၟာဲမ္ဂး ဒးပြးဆာဲသာဲခြာကဵု ကဠောဝံသဂမၠိုၚ်ရ၊ ယဝ်ကလိဂွံဒရိုတ်မ္ဂး ကောန်တြုံဒးချိုတ်ရ။


* '''ညံၚ်ရဴသ္ဂောံဗၠးအန္တရာဲဂှ် သာ်လဵုသ္ဂောံပရော''' . . . ။


ဍာ်ရတ်ထပှ်သာ် သတ်ဆုဂကူနာနာသာ် သီုကဵုဖျုန််၊ က၊ သ္ဂောံပူဇဴမ္ဂး အန္တရာဲအိုဿီု ပွမ္ဒးလာဲလေၚ်ရ၊ ကာလခါဲကတိုၚ် သွက်သ္ၚိကလော်မ္ဂး မူက္ဍိုက််သတိက်စတုဲ ခါဲညိ။


ယဝ်ခါဲကတိုၚ် သွက်ဂွံသိုၚ်သ္ၚိသၟိၚ်မ္ဂး စန်ချောဲတုဲခါဲညိ၊ ယဝ်ရခါဲကတိုၚ် သွက်သ္ၚိအမာတ်မ္ဂး ဟာပါၚ်တုဲ ခါဲညိ၊ ယဝ်ရသိုၚ်ဘာမ္ဂး ဗၞတ်ဒယိုဟ်ထပှ်ဟတ် ခါဲညိ၊ ယဝ်ရသိုၚ်သ္ၚိဗမၞးမ္ဂး စဵုစိုပ်ဂၞိၚ်ခါဲညိ၊ ယဝ်ရခါဲကတိုၚ် သွက်သ္ၚိညးဂမၠိုၚ်မ္ဂး မွဲဟတ်ကဵုပန်ၝောံတဲ ခါဲတဴဗွဲဗၞဳအဝန်မညဳသာမ္ဂး မုက်မတ်သ္ဂောံရာၚ်ဆာဲရ၊ ယဝ်ရခါဲဒယိုဟ်ပိဟတ်မ္ဂး သ္ဂောံပတၠပိုန်ဟာန်ဒြပ်ရတ်ရ၊ ဒယိုဟ်ပန်ဟတ်မ္ဂး ပွမ္ဒးက္တဵုဒှ်ယဲ ဘဲဝေဒနာရ၊ ဃောခါဲဒၟံၚ်ဂှ် ယဝ်ရကတိုၚ်လာ်စှ်ေမ္ဂး ပွမ္ဒးကၠောဝ်ဗျဵုတဟၚ်ရ။


ခါဲကတိုၚ်ဖျေံဒယိုၚ်တုဲ ကာလတိုပ်တိ ဗဝ်တိဂှ် ဗက်ကဵုအခိၚ် ကာလဂိတုသိုၚ်သ္ၚိတုဲ တိုပ်တိဗဝ်တိအိုတ်ညိ၊ 


* ယဝ်ရသိုၚ်သ္ၚိ ဂိတုမာ် ဖဝ်ရဂိုန် စဲမ္ဂး သၟိၚ်အိန်ပဒတဴဒၟံၚ်ပ္ဍဲဂၠုၚ်တုဲ ပဒတဴလ္ပါ်ဒိုဟ်ပဠိုတ်တုဲ ဂတးဏာမုက်လ္ပါ်ဒိုဟ်ဗၟံက်တုဲ တိုပ်တိိဗဝ်တိညိ။


* ယဝ်ရသိုၚ်သ္ၚိ ဂိတုပသာ် ဇှ်ေ ဒဂိုန်မ္ဂး သၟိၚ်အိန်ပဒတဴဒၟံၚ်ပ္ဍဲပၟတ်တုဲ ပဒတဴလ္ပါ်ဒိုဟ်သၟဝ်ကျာ ဂတးဏာမုက်လ္ပါ်ဒိုဟ်သၠုၚ်ကျာတုဲ တိုပ်တိိဗဝ်တိညိ။


* ယဝ်ရသိုၚ်သ္ၚိ ဂိတုခ္ဍဲသဳ ဘတ် ဝှ်မ္ဂး သၟိၚ်အိန်ပဒတဴဒၟံၚ်ပ္ဍဲဂၠးတိဇၞော်တုဲ ပဒတဴလ္ပါ်ဒိုဟ်ဗၟံက်တုဲ ဂတစွံဏာမုက်လ္ပါ်ဒိုဟ်ပဠိုတ်တေံတုဲ တိုပ်တိိဗဝ်တိညိ။


* ယဝ်ရသိုၚ်သ္ၚိ ဂိတုကထိုန် မြေက္ကသဵု ပုဟ်မ္ဂး သၟိၚ်အိန်ပဒတဴဒၟံၚ်ပ္ဍဲဟၚ်စာတ်တုဲ ပဒတဴလ္ပါ်ဒိုဟ်သၠုၚ်ကျာတုဲ စွံဂတဏာမုက်လ္ပါ်ဒိုဟ်သၟဝ်ကျာတေံတုဲ တိုပ်တိိဗဝ်တိညိ။

==ကိုန်လၟေၚ်တ္ၚဲမသိုၚ်သ္ၚိ==

(၁) သိုၚ်သ္ၚိတ္ၚဲအဒိုတ်မ္ဂး ပ္ဍဲဒယိုၚ်ကလော် သၟဝ်ရတ်ဗၞတ်မွဲစ္ဍ ယဝ်ရနွံကဵုမတ်လှာၚ်အုဲဒၟံၚ်ရောၚ် ယဝ်သဒှ်ဝေၚ်ပါဲကၠေံညိ၊ ယဝ်ရဟွံဝေၚ်ပါဲထောံကၠေံမ္ဂး ဒယိုၚ်ကလော်ဝွံ လှာဲဂတးကဵုဒယိုၚ်နွံဒၟံၚ် ဗွဲဒိုဟ်ဨသာန်တေံညိ၊ သ္ဂောံဍိုက်ပေၚ်ကဵုပိုန်ဟာန်ဒြပ်ရတ်ရောၚ်။


(၂) တ္ၚဲစန်သိုၚ်သ္ၚိမ္ဂး ဒယိုၚ်သွက်ဂွံပဒတဴ ဗွဲဒိုဟ်ဨသာန်သၟဝ်ရတ်ညိ၊ ယဝ်ရမတ်နွံမံၚ်ရောၚ်ယဝ်သဒှ် ဝေၚ်ပါဲထောံကၠေံညိ၊ ယဝ်ရဟွံဝေၚ်ပါဲထောံကၠေံမ္ဂး ဒယိုၚ်တၞဟ်သ္အာၚ် မမိက်ကဵုမွဲမွဲတၞုၚ် ယဝ်ရဂွံပြံၚ်လှာဲ ဂတးထောံကၠေံမ္ဂး ကလိဂွံလာဘ်ဍိိက်ပြေၚ်ဂၠဴဂၠိုၚ်ရောၚ်။


(၃) တ္ၚဲအၚာသိုၚ်သ္ၚိမ္ဂး ဒယိုၚ်အဒေါဝ်သၟဝ်ကျာ ယဝ်အုဲလှာၚ်နွံကဵုသီုကြုတ်ကီု၊ ပ္ဍဲလ္တူရတ်ညိပၠန် ယဝ်ရနွံကဵုပထောၚ် သွက်စၟခမောတ်မွဲ  လုပ်ဂွံမ္ဂး ပြံၚ်လှာဲထောံကဵု ဒယိုၚ်တၞဟ်သ္အာၚ်ညိ။


(၄) ဗုဒ္ဓဝါသိုၚ်သ္ၚိမ္ဂး ဒယိုၚ်ဗွဲဒိုဟ်ဨသာန် နူကဵုတမ်ဒယိုၚ် ဟတ်တိုန်အာ ကလိဂွံမွဲဟတ်ကဵုဗၞတ်မွဲစ္ဍ ယဝ်ရနွံကဵုမတ်လှာၚ်ထောၚ်မ္ဂး ပြံၚ်လှာဲထောံညိ၊ ပြံၚ်လှာဲဂတးကဵု ဒယိုၚ်သွက်ဂွံလတဴ ဗွဲဒိုဟ်အဂၞဲတေံညိ၊ ယဝ်ရဟွံပြံၚ်လှာဲဂတးကၠေံမ္ဂး မပ္တံကဵုကောန်ဇာတ် မ္ဒးအာစိုပ်လလေၚ်ဖဵုရောၚ်။


(၅) တ္ၚဲဗြဴဗတိသိုၚ်သ္ၚိမ္ဂး ဒယိုၚ်လ္ပာ်ဒိုဟ်ဗာယပ် သၟဝ်ရတ် ယဝ်ရနွံကဵုပထောၚ်အုဲဒၟံၚ်ရောၚ် ယဝ်သဒှ် ဝေၚ်ပါဲထောံကၠေံညိ၊ ယဝ်ရသၟိက် ဟွံဝေၚ်ပါဲထောံကၠေံမ္ဂး ပြံၚ်လှာဲဂတးကဵုဒယိုၚ်လဒေါဝ် လ္ပာ်သၟဝ်ကျာတေံညိ၊ ဂၠိုၚ်ကဵုတွဳဝါရ ကလိဂွံရ၊ ဒယှ်ပြာကတ်တဴကွေံရ။


(၆) တ္ၚဲသိုက်သိုၚ်သ္ၚိမ္ဂး ပ္ဍဲက္ဍိုပ်ဒယိုၚ်စိၚ်လဒေါဝ် မၞုံကဵုပထောၚ်အုဲဒၟံၚ်ရောၚ် ယဝ်သဒှ် ပြံၚ်လှာဲကဵုဒယိုၚ် သွက်ဂွံပတဴလ္ပါ်ဒိုဟ်နေရတိတေံညိ၊ ယဝ်ဟွံပြံၚ်လှာဲမ္ဂး ပွမ္ဒးက္တဵုဒှ်ယဲဘဲဝေဒနာရ၊ ယဝ်ပြံၚ်လှာဲဂတးထောံကၠေံမ္ဂး ကယျိုၚ်ကယျဝ်မပြဲဂှ် ကလိဂွံရောၚ်။


(၇) တ္ၚဲသ္ၚိသဝ်သိုၚ်သ္ၚိမ္ဂး ဒယိုၚ်လ္ပါ်ဒိုဟ်နေရတိ နူတံစ္ဍတိုန်အာ ကလိဂွံမွဲစ္ဍတုဲ ယဝ်ရနွံဒၟံၚ်ကဵုမတ် ပၞောတ်ပထောၚ်ရောၚ် ယဝ်သဒှ် ဝေၚ်ပါဲထောံကၠေံညိ၊ ပြံၚ်လှာဲဂတးကဵုဒယိုၚ် လ္ပါ်ဒိုဟ်ဨသာန်တေံညိ၊ ယဝ်ဟွံပြံၚ်လှာဲဂတးကၠေံမ္ဂး ညးမဇၞော်ပ္ဍဲသ္ၚိဂှ် ပွမ္ဒးဆဵုဘဲအန္တရာဲရ၊ ယဝ်ရပြံၚ်လှာဲဂတးကၠေံမ္ဂး ကလိဂွံလာဘ် ပြေၚ်ဂၠဴဍိက်ရောၚ်။

==ကိုန်မၞိဟ်ရပ်ဇုက် သွက်ဂွံဖျေံရိုဟ်ကၞက်ဂအာၚ်သ္ၚိ==

* '''သွက်မၞိဟ်တ္ၚဲအဒိုတ်'''

(၁) မၞိဟ်တ္ၚဲအဒိုတ် ယဝ်ရသိုၚ်သ္ၚိမ္ဂး မၞိဟ်တ္ၚဲဗြဴဗတိကဵုတ္ၚဲသိုက်ဂှ် ကဵုရပ်ဇုက်ပၞောန်ညိ၊ မၞိဟ်တ္ၚဲသ္ၚိသဝ် ကဵုတက်တိုၚ်ကၞက်မ္ဂး ကလိဂွံပိုန်ဟာန်ဒြပ်ဂၠိိုၚ်ရ၊ အာယုက်ဂၠိၚ်ရ၊ စဵုကဵုစိိုပ်ကောန်စဴ ကောန်စေက် သ္ဂောံခိုဟ်စရ၊ မၞိဟ်တ္ၚဲအၚာကဵုမၞိဟ်တ္ၚဲဗုဒ္ဓဝါ ကဵုရပ်ဇုက်ပၞောန်တုဲ မၞိဟ်တ္ၚဲစန် ယဝ်ရကဵုတက်တိုၚ်ကၞက်မ္ဂး ဂၠိုၚ်ကဵုယဲဘဲဝေဒနာရ၊ ပိုန်ဟာန်ဒြပ်ရတ်ထဝ်ဩန် မွဲဟာန်ကေုာံစိၚ်ချေံ ပြေၚ်ဂၠဴ၊ဍိက်သ္ကံ မ္ဒးလီုလာ်ရောၚ်။


* '''သွက်မၞိဟ်တ္ၚဲစန်'''

(၂) မၞိဟ်တ္ၚဲစန် ယဝ်ရသိုၚ်သ္ၚိမ္ဂး ကာလၜတ်ဗၞတ်ဂအာၚ်သ္ၚိဂှ် မၞိဟ်တ္ၚဲသိုက်ကဵုမၞိဟ်တ္ၚဲသ္ၚိသဝ် ကဵုရပ်ဇုက်ပၞောန်ညိ၊ မၞိဟ်တ္ၚဲအဒိုတ်ဂှ် ကဵုတက်တိုၚ်ကၞက်မ္ဂး ကလိဂွံပိုန်ဟာန် ဒြပ်ရတ်ထဝ်ဩန်ဂၠိိုၚ်ရ၊ အာယုက်ဂၠိၚ်ရ၊ မၞိဟ်တ္ၚဲဗုဒ္ဓဝါကဵုမၞိဟ်တ္ၚဲဗြဴဗတိ ကဵုရပ်ဇုက်ပၞောန်တုဲ မၞိဟ်တ္ၚဲအၚာဂှ် ယဝ်ရကဵုတက်တိုၚ်ကၞက်မ္ဂး မ္ဒးစိုပ်လလေၚ်ဖဵုရောၚ်။


* '''သွက်မၞိဟ်တ္ၚဲအၚာ'''

(၃) မၞိဟ်တ္ၚဲအၚာ ယဝ်ရသိုၚ်သ္ၚိမ္ဂး ကာလၜတ်ဗၞတ်ဂအာၚ်သ္ၚိဂှ် မၞိဟ်တ္ၚဲသ္ၚိသဝ်ကဵုမၞိဟ်တ္ၚဲအဒိုတ် ကဵုတံၚ်ရပ်ဇုက်ပၞောန်ညိ၊ မၞိဟ်တ္ၚဲဗုဒ္ဓဝါဂှ် ကဵုတက်တိုၚ်ကၞက်မ္ဂး ကလိဂွံပိုန်ဟာန်ဒြပ်ရတဗွဲမဂၠိိုၚ်ရ၊ အာယုက်လေဝ်ဂၠိၚ်ရ၊ မၞိဟ်တ္ၚဲဗြဴဗတိကဵုမၞိဟ်တ္ၚဲသိုက် ကဵုတံၚ်ရပ်ဇုက်ပၞောန်တုဲ မၞိဟ်တ္ၚဲဗြဴဗတိဂှ် ယဝ်ရကဵုတက်တိုၚ်ကၞက်မ္ဂး မ္ဒးဒှ်လလေၚ်ဖဵုရောၚ်။


* '''သွက်မၞိဟ်တ္ၚဲဗုဒ္ဓဝါ'''

(၄) မၞိဟ်တ္ၚဲဗုဒ္ဓဝါ ယဝ်ရသိုၚ်သ္ၚိမ္ဂး ကာလၜတ်ဗၞတ်ဂအာၚ်သ္ၚိဂှ် မၞိဟ်တ္ၚဲအဒိုတ်ကဵုမၞိဟ်တ္ၚဲစန် ကဵုရပ်ဇုက်ပၞောန်ညိ မၞိဟ်တ္ၚဲအၚာဂှ် ကဵုတက်တိုၚ်ကၞက်မ္ဂး သ္ဂောံခိုဟ်စရ၊ သ္ဂောံဍိုက်ပေၚ်ကဵု ပိုန်ဟာန်ဒြပ်ရတ်ထဝ်ဩန်ရ၊ မၞိဟ်တ္ၚဲသိုက်ကဵုမၞိဟ်တ္ၚဲသ္ၚိသဝ် ကဵုတံၚ်ရပ်ဇုက်ပၞောန်တုဲ မၞိဟ်တ္ၚဲဗြဴဗတိဂှ် ယဝ်ရကဵုတက်တိုၚ်ကၞက်မ္ဂး မ္ဒးစိုပ်လလေၚ်ဖဵုရောၚ်။



* '''သွက်မၞိဟ်တ္ၚဲဗြဴဗတိ'''

(၅) မၞိဟ်တ္ၚဲဗြဴဗတိ ယဝ်ရသိုၚ်သ္ၚိမ္ဂး ကာလၜတ်ဗၞတ်ဂအာၚ်သ္ၚိဂှ် မၞိဟ်တ္ၚဲစန်ကဵုမၞိဟ်တ္ၚဲအၚာ ကဵုတံၚ်ရပ်ဇုက်ပၞောန်ညိ၊ မၞိဟ်တ္ၚဲဗုဒ္ဓဝါဂှ် ကဵုတက်တိုၚ်ကၞက်ညိ၊ သ္ဂောံသိုက်လှိၚ်တဴ ပ္ဍဲသၞိၚ်ကျာ်ဩဳ ဂၠိုၚ်ကဵုပိုန်ဟာန်ဒြပ်ရတ် ကလိဂွံရ၊ မၞိဟ်တ္ၚဲအဒိုတ် ကဵုတံၚ်ရပ်ဇုက်ပၞောန်တုဲ မၞိဟ်သိုက်ဂှ် ယဝ်ရကဵုတက်တိုၚ်ကၞက်မ္ဂး မ္ဒးအာစိုပ်လလေၚ်ဖဵုရောၚ်။


* '''သွက်မၞိဟ်တ္ၚဲသိုက်'''

(၆) မၞိဟ်တ္ၚဲသိုက် ယဝ်ရသၟိက်သိုၚ်သ္ၚိမ္ဂး ကာလၜတ်ဗၞတ်ဂအာၚ်သ္ၚိဂှ် မၞိဟ်တ္ၚဲအၚာကဵုမၞိဟ်တ္ၚဲဗုဒ္ဓဝါ ကဵုတံၚ်ရပ်ဇုက်ပၞောန်ညိ၊ မၞိဟ်တ္ၚဲဗြဴဗတိဂှ် ကဵုတက်တိုၚ်ကၞက်မ္ဂး စဵုကဵုစိုပ်မသ ထပှ်ဒတောဝ် သ္ဂောံသိုက်လှိၚ်တဴ ပ္ဍဲသၞိၚ်ကျာ်ဩဳရ၊ မၞိဟ်တ္ၚဲအဒိုတ်ကဵုမၞိဟ်တ္ၚဲစန် ကဵုတံၚ်ရပ်ဇုက်ပၞောန်တုဲ မၞိဟ်တ္ၚဲသ္ၚိသဝ်ဂှ် ယဝ်ရကဵုတက်တိုၚ်ကၞက်မ္ဂး မ္ဒးအာစိုပ်လလေၚ်ဖဵုရောၚ်။



* '''သွက်မၞိဟ်တ္ၚဲသ္ၚိသဝ်'''


(၇) မၞိဟ်တ္ၚဲသ္ၚိသဝ် ယဝ်ရသၟိက်သိုၚ်သ္ၚိမ္ဂး ကာလၜတ်ဗၞတ်ဂအာၚ်သ္ၚိဂှ် မၞိဟ်တ္ၚဲဗုဒ္ဓဝါကဵုတ္ၚဲဗြဴဗတိ ကဵုတံၚ်ရပ်ဇုက်ပၞောန်ညိ၊ မၞိဟ်တ္ၚဲသိုက်ဂှ် ယဝ်ရကဵုတက်တိုၚ်ကၞက်မ္ဂး သ္ဂောံခိုဟ်စဗွဲမလောန်ရ၊ မၞိဟ်တ္ၚဲစန်ကဵုမၞိဟ်တ္ၚဲအၚာ ကဵုတံၚ်ရပ်ဇုက်ပၞောန်တုဲ မၞိဟ်တ္ၚဲအဒိုတ်ဂှ် ယဝ်ရကဵုတက်တိုၚ်ကၞက်မ္ဂး မ္ဒးအာစိုပ်လလေၚ်ဖဵုရောၚ်ဂှ် ဂပ်ဝ်သမ္တီလဝ်အိုတ်ညိ။ 


ခါဲကတိုၚ်တုဲ ကၠာဟွံဂွံဖျေံဒယိုၚ်သ္ၚိဏီ၊ ညံၚ်ရဴအန္တရာဲအိုဿီု သ္ဂောံလာဲလေၚ်အာဂှ် . . . ။


'''ဗုဒ္ဓ ဓမ္မ သံဃေနစ၊ သဗ္ဗဒေဝါနံ တေဇေန။ သဗ္ဗဝေရ မတိက္ကန္တော၊ နိဗ္ဗူတောစ မမဘဝ။ ဘဝတုသဗ္ဗမၚ်္ဂလံ၊ ရက္ခန္တု သဗ္ဗဒေဝတာ။ သဗ္ဗဝေရံ ဇယောဟောတု၊ ဇယဿု ဇယမၚ်္ဂလေ။'''

ဂါထာမြဴသာ်ဝွံ ဖဍောတ်မန်နကဵုဍာ် ထပှ်လတုန်တုဲ ဃောကိုဟ်စဝ်ဖျေံပ္ဍဲကတိုၚ်ဂှ်(တေံမၞိဟ်မွဲပၠန် အတိုၚ်မရာဒၞာမိက် ကဵုသ္ဂောံဍိုက်ပေၚ်ညိ) ရဴသာ်ဝွံ ဟီုတဴညိ။

==သၠဆုပ္ကဴသွက်ဂွံကွက်ဒယိုၚ်သ္ၚိ==

ကာလသိုၚ်သ္ၚိမ္ဂး ဇၟာပ်ပ်သၠဆုပ္ကဴတံဂှ် လ္ပကွက်စုတ်ပ္ဍဲဒယိုၚ်သ္ၚိညိ၊ သၠဆုပ္ကဴဟီုဂတဝွံ ယဝ်ရကွက်စုတ်ပ္ဍဲဒယိုၚ်သ္ၚိမ္ဂး သဗ္ဗအန္တရာဲလာဲလေၚ်တုဲ ဂွံသိုက်လှိၚ်ဒၟံၚ် ပ္ဍဲသၞိၚ်ကျာ်ဩဳဗွဲတသိုက်ရောၚ်။ ။ ယဝ်ရကွက်ဒးသၠပ္ကဴခိုဟ်မ္ဂး ယဲဘဲက္တဵုဒှ်အောန်ရ၊ ကွက်ဒးသၠပ္ကဴဗပုၚ်မ္ဂး သ္ဂောံဇၞးတဴသတြုအိုဿီုရ၊ ကွက်ဒးသၠထၞာဲဍုၚ်မ္ဂး ထဝ်ဩန်ဂၠိုၚ်ရ၊ ကွက်ဒးသၠကြေၚ််မ္ဂး ကောန်စဴစေက်ဂၠိုၚ်ရ၊ သ္ဂောံဒုၚ်ပူဇဴညးရ၊ ကွက်ဒးသၠကြုက်မ္ဂး သ္ဂောံသိုက်လှိၚ်ပ္ဍဲသၞိၚ်တသိိုက် အတိုၚ်ပၟိက်စိုတ်ရ၊ ကွက်ဒးသၠဝိဍာ်မ္ဂး သ္ဂောံပတၠတိရ၊ ကွက်ဒးသၠဝိဒဵုမ္ဂး ဂွံဇၞးအမှုရ၊ ကွက်ဒးသၠၚာန်ၚုဲမ္ဂး ယဲအောန်တုဲ အာယုက်ဂၠိၚ်ရောၚ်။


* '''ဃောသိုၚ်သ္ၚိ ဗီုဆဵုနိမိတ်တုန်။'''

* ဃောသိုၚ်သ္ၚိတၟိဂှ် . . .


(၁) ပ္ဍဲတ္ၚဲအဒိုတ် အခိၚ်သ္ဂာတ္ၚဲ ယဝ်ရဂွံမိၚ်ဗရု ကၚ်ခၞိၚ်ကၞုသၚ်မ္ဂး ညးပသၞသတြုကဵုဇကုဂၠိုၚ်ရ၊ ဒြပ်ရတ်ထဝ်ဩန်ပြေၚ်ဂၠဴလေဝ် ကလိဂွံရ။


(၂) သိုၚ်သ္ၚိတ္ၚဲစန် စိုပ်အခိၚ်သဝ်တ္ၚဲ ဂၠဴလုပ်ရုၚ် ယဝ်မိၚ်ရမျာၚ်ညးဒယှ်ေကၠုၚ်ဒွက်မ္ဂး သ္ၚုဩောံဍိက်ပြေၚ်ဂၠဴဂၠိုၚ်ရ။


(၃) သိုၚ်သ္ၚိတ္ၚဲအၚာ ယဝ်မိၚ်ဗရုဖမ်မ္ဂး သ္ဂောံရာၚ်ဆာဲရ။


(၄) သိုၚ်သ္ၚိတ္ၚဲဗုဒ္ဓဝါမ္ဂး အခိၚ်သ္ဂာတ္ၚဲ ယဝ်ဂွံမိၚ်ဗရုကၚ်ခၞိၚ်ရမျာၚ်ကၞုသၚ်မ္ဂး ဒြပ်ရတ်ထဝ်ဩန််ဍိက်ပြေၚ််ဂၠဴဂၠိုၚ်ရ။


(၅) သိုၚ်သ္ၚိတ္ၚဲဗြဴဗတိ ယဝ်ရမိၚ်ရမျာၚ်ညးတက်ကၠုၚ်ဗာတ်ကီု၊ ညးဒဂိုဟ်ကၠုၚ်ကၞသၚ်ကီုမ္ဂး ကလိဂွံဍိက်သ္ကံဂၠိုၚ်ရ၊ အာယုက်ဂၠိၚ်ရ။


(၆) သိုၚ်သ္ၚိတ္ၚဲသိုက် ပ္ဍဲအခိၚ်တ္ၚဲယိုက်မုက် ယဝ်ရမိၚ်ရမျာၚ်ညးဒဂိုဟ်ကၠုၚ် ကလောတ်ခၞဲခရာမ္ဂး သ္ဂောံဒှ်သေဌဳရ၊ အာယုက်ဂၠိၚ်ရ။


(၇) သိုၚ်သ္ၚိတ္ၚဲသ္ၚိသဝ် ပ္ဍဲအခိၚ်ဗ္တံပထမပယျာံ ယဝ်ရမိၚ်ရမျာၚ်ညးတွံဓရ်ကီု မိၚ်ရမျာၚ်ညးဒဂိုဟ်ကၠုၚ်ကလောတ်ခၞဲကီု၊ ညးတိၚ်တိုက်ကၠုၚ်စံၚ်ဂြဝ်ကီုမ္ဂး ကလိဂွံကောန်စဴစေက်ဂၠိုၚ်၊ အာယုက်ဂၠိၚ်ရ။

==ကိုန်ဆုဒယိုၚ်သိုၚ်သ္ၚိဟွံခိုဟ်==

ဆုဒယိုၚ်သိုၚ်သ္ၚိဟွံခိုဟ်မ္ဂးဂှ်တုန် ဆုဍိုက်ဇွ၊ ဆုချိုတ်ဍိုက်ၜက်၊ ဆုကၠောံကြုၚ်၊ ဆုဇုက်ဂြဲ၊ ဆုလကိုဟ်၊ ဆုကၞုဲ၊ ဆုခမၞုဲတံ မဒှ်ရောၚ်။


* ဆုဍိုက်ဇွမ္ဂးဂှ် သာ်လဵုရော ဇကုရေက်ဗာ်ဗဒေါမ်ဖျေံဏာ တၞုၚ်ဍေံယဝ်ရခက်ၜက်ဒၟံၚ် ပ္ဍဲလတူဂဂဵုဆုတၞဟ်သ္အာၚ်မ္ဂး ဆုဍိုက်ဇွ ညးမကော်ခဴရောၚ်။


* ဆုချိုတ်ဍိုက်ၜက်မ္ဂး  သာ်လဵုရော တမ်ပိုတ်သ္ကုတ်အာတုဲ ကၞောတ်ကၞာၚ်ခက်ဒၟံၚ်ဂှ် ဆုချိုတ်ဍိုက်ၜက်မ္ဂးယၟုရောၚ်။


* ဆုကၠောံကြုၚ်မ္ဂးဂှ် သာ်လဵုရော ဇကုဗာ်ကုတ်ဗဒေါမ်ဖျေံဏာ ၜက်ကၠောံအာကြုၚ်လ္ပါ်တေံ လၞၚ်တဴဒၟံၚ်ဂှ် ဆုကၠောံကြုၚ်မ္ဂးယၟုရောၚ်။


* ဆုဇုက်ဂြဲမ္ဂးဂှ် ဆုနာ်မဒှ်ရောၚ်။


* ဆုလကိုဟ်မ္ဂးဂှ် တမ်ဍောတ်ကၞောတ်ဇၞော်မ္ဂး ဆုလကိုဟ်မ္ဂးယၟုရ။


* ဆုကၞုဲမ္ဂးဂှ် တမ်ပိုတ်သ္ကုတ်အာတုဲ ဒေါမ်အာစဵုကဵုစိုပ် ဒၞာဲမသ္ၚောဲလောအာဂှ် ဆုကၞုဲမ္ဂးယၟုရောၚ်။


* ဆုခမၞုဲမ္ဂးဂှ် တမ်ဇၞော် ဒေါဝ်ဇၞော် ကၞောတ်ဇၞော်ဂှ် ဆုခမၞုဲမ္ဂးယၟုရောၚ်။

==စၞောန်ထ္ၜးကိုန်တ္ၚဲသွက်ဂွံသိုၚ်သ္ၚိ==

'''မူဆမူလံဘဝေနာရဳ၊ စတူလမဇ္ၛေနပုံသကံ။ မူလဂ္ဂယော ပုရိသဿ၊ ယက္ခိနော မူလအဂ္ဂယော။'''


၁။ ဆုတမ်ဇၞော် ကၞုၚ်ထၞောတ်ဂှ် ဆုမၞိဟ်ဗြဴမ္ဂးယၟုရ။


၂။ ဆုဒေါဝ်ဇၞော်ဂှ် ဆုခမၞုဲမ္ဂးယၟုရ။


၃။ ဆုတမ်ကဵုကၞောတ် ဇၞော်ညဳသာဒၟံၚ်ဂှ် ဆုမၞိဟ်တြုံမ္ဂးယၟုရ။


၄။ ဆုတမ်ကဵုကၞောတ် ဇၞော်တဴဂှ် ဆုလကိုဟ်မ္ဂးယၟုရ။


* (ပၞောဝ်ကဵုဆုပန်သာ်ဂှ် ဆုမၞိဟ်ဗြဴကဵု-ဆုမၞိဟ်တြုံၜါပြကာ ရုဲစှ်ကေတ်တုဲ သိုၚ်ခၞံညိ) 


'''နာရဳသု သုခိတလာဘံ၊ ပုရိသေ ဝိဇယောသဒါ။ နပုံသကမ္ပိဒုက္ခိတံ၊ ယက္ခိနော မရဏံဘဝေ။'''


* ယဝ်ရဂွံပဒတဴအာပ္ဍဲသ္ၚိ မၞုံကဵုဒယိုၚ်မၞိဟ်ဗြဴမ္ဂး ကလိဂွံလာဘ်ယဿပတ် ဇၞော်ကဵုဇြဟတ်ရ။


* ယဝ်ရဂွံပဒတဴအာပ္ဍဲသ္ၚိ မၞုံကဵုဒယိုၚ်မၞိဟ်တြုံမ္ဂး ဂွံဇၞးသၞသတြုံဂမၠိုၚ်အိုဿီုရ။


* ယဝ်ရဂွံပဒတဴအာပ္ဍဲသ္ၚိ မၞုံကဵုဆုဒယိုၚ်ခမၞုဲမ္ဂး ပွမဒးအာစိုပ်ဘဲဒဒိုက်ရ။


* ယဝ်ရဂွံပဒတဴအာပ္ဍဲသ္ၚိ မၞုံကဵုဆုဒယိုၚ်လကိုဟ်မ္ဂး ပွမ္ဒးချိုတ်လာဲလေၚ်ရ။

==ကိုန်တိရစ္ဆာန်လရိုအ်==

သိုၚ်သ္ၚိတၟိတုဲ တိုန်သ္ၚိရောၚ် ဃောချပ်တဴဒၟံၚ်ကီု ပ္ဍဲဒၞာဲမမိက်ကဵုမွဲမွဲ ယဝ်ရမိၚ်ရမျာၚ်ၚဴလရိုအ်မ္ဂး တၠသ္ၚိဒးလီုလာ်ရ၊ ယဝ်ရသ္ဂောံမိၚ်ကေတ်ရမျာၚ် ဂစေံစေတဳတောတ်လရိုအ်မ္ဂး တၠသ္ၚိက္တဵုဒှ်ယဲဝေဒနာဂၠိုၚ်ရ။

(ရန်ကဵုမိတ်သာ်ဂှ်တုဲ လ္ပတိုန်သ္ၚိတၟိညိဏီ ဗှ်ဖဍောတ်ဓရ်မ္ၚဵု ဓရ်မဟာသမယသုတ်တုဲ တိုန်ညိ၊ ဘဲအန္တရာဲဂမၠိုၚ် ပွမ္ဒးလာဲလေၚ်ရောၚ်)

==ကာလဗာ်ဆုဗီုဆဵုနိမိတ်==

သွက်ဂွံဗာ်ဆုဒယိုၚ်သ္ၚိ ဃောကွာ်လုပ်အာပ္ဍဲဂြိုပ်ဂှ် ယဝ်ရသ္ဂောံဆဵုကေတ် ဂစေံကလော် ဂစေံလနေၚ် ဍေံပဝ်ယာန်တိတ်အာ နုကဵုခပေါဲဍေံမ္ဂး ဆူဒယိုၚ်သ္ၚိဝွံ ဟွံခိုဟ်ရ ဂြိုပ်ဂှ်ပၠန်လေဝ် ဟွံခိုဟ်တုဲ ကလေၚ်စဴညိ။


ယဝ်ရသ္ဂောံဆဵုကေတ် ဂစေံပံက် အကြေဲ မြာ် ခဍာ် စာၚ်ဍာ် ကၠဵုဂမၠိုၚ် ဃောဍေံလုပ်အာ ခပေါဲဍေံကီု ဃောဍေံနွံဒၟံၚ် ပ္ဍဲခပေါဲဍေံကီု ဂြိုပ်ဝွံ ပွမၞုံကဵုမ္ၚဵုရ၊ ဆုဒယိုၚ်ဝွံ ဗာ်ညိ သ္ဂောံခိုဟ်စရောၚ်။

==ကိုန်ပြံၚ်သ္ၚိ==

ဂိတုဖဝ်ရဂိုန် စဲ ပသာ် ပ္ဍဲဂိတုပိဏံဝွံ လ္ပာ်ဒိုဟ်ဗၟံက် ပြံၚ်အာဟွံခိုဟ်ရ၊ လ္ပာ်ဒိုဟ်ကဠိုတ် ပြံၚ်အာခိုဟ်ရ၊ ဂိတုဇှ်ေ ခ္ဍဲသဳ ပ္ဍဲဂိတုပိဏံဝွံ လ္ပာ်ဒိုဟ်သၠုၚ်ကျာ ပြံၚ်အာဟွံခိုဟ်ရ၊ လ္ပာ်ဒိုဟ်သၟဝ်ကျာ ပြံၚ်အာခိုဟ်ရ၊ ဂိတုဘတ် ဝှ် ကထိုန် ပ္ဍဲဂိတုပိဏံဝွံ လ္ပာ်ဒိုဟ်ပဠိုတ် ပြံၚ််အာဟွံခိုဟ်ရ၊ လ္ပာ်ဒိုဟ်ဗၟံက် ပြံၚ်အာခိုဟ်ရ၊ မြေက္ကသဵု ပုဟ် မာ် ပ္ဍဲဂိတုပိဏံဝွံ လ္ပာ်ဒိုဟ်သၟဝ်ကျာ ပြံၚ်အာဟွံခိုဟ်ရ၊ လ္ပာ်ဒိုဟ်သၠုၚ်ကျာ ပြံၚ်အာခိုဟ်ရ။

==ကိုန်ဗီုသ္ၚိ ဘာဒစေၚ်==

သ္ၚိကဵုဒှ် ဘာကဵုဒှ် ယဝ်ရဒစေၚ်အာလ္ပာ်ဒိုဟ်ဗၟံက်မ္ဂး ကလိဂွံပိုန်ဟာန်ဒြပ်ရတ်ဂၠိုၚ်ရ၊ ကၠောန်စရၚ်ဓရ်ကုသဵုလေဝ်ဂၠိုၚ်ရ၊ ယဝ်ရဒစေၚ်အာလ္ပာ်ဒိုဟ်ဗာယပ်မ္ဂး ပၟတ်တူရ၊ ဒစေၚ်အာလ္ပာ်ဒိုဟ်သၠုၚ်ကျာမ္ဂး ချပ်ကသပ်အံၚ်ရ၊ ဒစေၚ်အာလ္ပာ်ဒိုဟ်နေရတိမ္ဂး သ္ဂောံဆဵုဘဲရ၊ သ္ဂောံဒုၚ်ပူဇဴသၟိၚ်ရ၊ ဒစေၚ်အာလ္ပာ်ဒိုဟ်ပဠိုတ်မ္ဂး ဒးဆဵုဘဲသၟိၚ်ရ၊ ဒစေၚ်အာလ္ပာ်ဒိုဟ်အဂၞဲမ္ဂး ကလိဂွံပိုန်ဟာန်ဒြပ်ရတ်ရ၊ ဒစေၚ်အာလ္ပာ်ဒိုဟ်သၟဝ်ကျာမ္ဂး ကလိဂွံဍိက်တြုံရ၊ ဒစေၚ်အာလ္ပာ်ဒိုဟ်ဨသာန်မ္ဂး သ္ဂောံပူဇဴရဲသၟိၚ်တံရောၚ်။ ။

==ကိုန်ဍာ်ဇွောဝ်==

သိုၚ်သ္ၚိပ္ဍဲတိဟွံညဳတုဲကာလဗြဲဂူဖျေံနၚ်မ္ဂး နူပဠိုတ် ယဝ်ရဇွောဝ်အာလ္ပာ်ဗၟံက်မ္ဂး ဂုန်ဒုဟ်ဟွံမွဲရ နူသၟဝ်ကျာ ယဝ်ရဇွောဝ်အာလ္ပာ်သၠုၚ်ကျာမ္ဂး ဗၠးဘဲသၞသတြုရ နူသၠုၚ်ကျာ ဇွောဝ်အာလ္ပာ်သၟဝ်ကျာမ္ဂး မိဿဟာဲဂၠိုၚ်ရ၊ နူဒိုဟ်ဨသာန် ဇွောဝ်အာလ္ပာ်ဒိုဟ်ဗာယပ်မ္ဂး ပွမ္ဒးဆဵုဘဲဒဒိုက်ရ၊ နူဒိုဟ်နေရတိ ဇွောဝ်အာလ္ပာ်ဒိုဟ်ဨသာန််မ္ဂး ကလိဂွံပိုန်ဟာန် ဒြပ်ရတ်ထဝ်ဩန်ဂၠိုၚ်ရ၊ နူဒိုဟ်အဂၞဲ ယဝ်ရဇွောဝ်ဒိုဟ်ဗာယပ်မ္ဂး ဒြပ်ရတ်ကီု သတ်ဇိုၚ်ပန်ကီု ပွမ္ဒးကၠေံဗ္ဒန်ရ၊ နူဒိုဟ်နေရတိ ယဝ်ရဇွောဝ်အာလ္ပာ်ဒိုဟ်အဂၞဲမ္ဂး သ္ဂောံဒှ်သၟိၚ်ရ။

==ကိုန်ပါၚ်တြၚ်ဗြု==

ပါၚ်တြၚ်ဗတၚ် နွံဒၟံၚ်ပ္ဍဲသ္ၚိ အလဵုလဵုဍေံဗြုတိုန် ညံၚ်ရဴကၞုသၚ်မ္ဂး သ္ဂောံဒုၚ်ပူဇဴသၟိၚ်ရ၊ ညံၚ်ရဴဂၠဴဂြုတ်ဗြုတိုန်မ္ဂး ကလိဂွံပိုန်ဟာန်ဒြပ်ရတ်ရ၊ ညံၚ်ရဴရမျာၚ်ဖမ် ဗြုတိုန်မ္ဂး ပွမ္ဒးဆဵုဘဲရ၊ ညံၚ်ရဴရမျာၚ်လပှ်တက်ဇိုၚ်သၚ် ဗြုတိုန်မ္ဂး အာယုက်ဂၠိၚ်ရ၊ ပါၚ်တြၚ်ပံက်လဟာ်တိတ်အလဵုလဵုဍေံမ္ဂး တၠသ္ၚိဒးလီုလာ်ရ၊ ပါၚ်တြၚ်ဍုၚ်ပံက် လဟာ်တိတ်အလဵုလဵုဍေံမ္ဂး ဍုၚ််လီုလာ်ရ။ ။ (ပၞာန်စိုပ်ရ)

==ကိုန်နကျတ်ပေၚ်==

တဝှ်နက်ကျတ်တိုၚ်ဗၞတ်ယုတ္တိ၊ ဗွဲဖာစွေက် ပိုဲဟီုတွံကဵုညိ၊ ပသာ်စှ်ပိစိ ဇှ်ေစိစှ်ဗျာံ နကျတ်ပေၚ်ကၞာတ် အသာတ်ဒစာံ၊ သဝဏ်တြဴ ဘဒ်ပိစဴသ္ဍာံ၊ ဝှ်မွဲစွေက်ဗျာံ ပေၚ်သ္ဍာံနက်ကျတ် . . ။


ဗွဲမမံက်ဂှ် ပိုဲဟွံတွံပၠန်၊ ကထိုက်စှ်ပန် လက်သဏ်ဗွဲမံက်၊ မြေက္ကသဵုကၠာ စှ်ၜါဟီုလံက်၊ ပုဟ်ဂှ်စှ်မံက် မာ်လံက်ဒစာံ၊ ဖဝ်ရဂိုန်အဴ တြဴမံက်သ္ဍာံ၊ စဲပိမံက်သ္ကဲ ပသာ်မွဲဗျာံ၊ နကျတ်ပေၚ်သ္ဍာံံ ၜါစှော်ထပှ်။ ။

==ကိုန်နကျတ် ဒၟပ် ကၟိတ်ကၟာတ်==

နကျတ်ခပ်သီ ဂွံတီတုဲသၟဟ်၊ ကၟိတ်ကၟာတ်ဂှ် ပိုဲဟွံတွံပၠန်၊ နကျတ်တ္ၚဲဂှ် ထပှ်စဗ္ဂန်၊ သုည်မွဲၜါတိတ် နကျတ်ကၟိတ်ပၠန်၊ ပိပန်မသုန် ဒၟပ်ပတန်ဆန််၊ တြဴသှ်ေညာတ် ဒှ်ကမာတ်ပၠန်၊ တီတုဲလက်သဏ် တန််ဗစာရဏာ . . ။ ။


နကျတ်ကၟိတ်ကွေံ စနေဟ်ဇၞးကၠာ သ္ၚေဝ်ပမိက််ပြဲ တဲညးဟွံတာ ဒြပ်ကဵုကုညး ဒးထပက်ကာ ယဝ်ကဵုညးသွံ  ဒးထောံလသာ၊ နကျတ်ဝွံမာ ပကာဒြပ်ညိ ။


နကျတ်ဒၟပ်ဂှ် ပိုဲဟီုတွံအာ၊ ဂၠုၚ်က္ၜၚ်ဆတ္တဝ် သဍဝ်လှဴဂါ၊ ဂွံပ္တဵုမဂး ခိုဟ်ဂးသေၚ်ဟာ၊ ပၠောပ်စိၚ်ပ္ဍဲရုၚ် ဒက်စလိုၚ်ကၠာ၊ စၚ်ကတောဝ်ဟွံခြာ အာစာဂကန် နကျတ်ဂှ်ပၠန် အ္စာဗကန်ရောၚ်။


နကျတ်ကမာတ် ယဝ်ညာတ်မွဲတန်၊ ဂိုၚ်ဒေပ်ထဝ်သြန် တန်ပ္ဍဲဇကု၊ စေတဳပ္တန်ဓါတ် ကၞာတ်နန်ဒက်မြု၊ စိၚ်ပၠောပ်တိုက် တသိုက်ဇကု၊ ပတန်ဟွံလ္ၚု ဒဵုဗျုသေၚ်ဟာ၊ တၠပညာ ချပ်ပိုၚ်ခြာညိ။

==ကိုန်နကျတ်အာကာသ==

နကျတ်မွဲသၟဟ် အဿဝဏဳ၊ ဂရုပ်ချေံသ္ဍာံ သၞံၚ်ဒစာံညဳ၊ တြဴလေဝ်ဂး ယးဖျဳဖျဳ၊ ဗမံက်ချေံညိ သၞံၚ်ပိတဝဳ၊ ၝောံစာၚ်ဟီုပျး ဂးဘိရဏဳ၊ ဗမံက်ဂှ်ပ္ညဳ ကောန်စာၚ်သ္အဳဗဂါ၊ သၞံၚ်တရဴညိ ဂးကြိတ္တိကာ၊ နူကောန်စာၚ်ခိုဟ် ဗွဲဒိုဟ်သၟဝ်ကျာ၊ ရောဟိဏဳ ဇြုံထပှ်ဘုံဗဂါ၊ ပျးမတ်လိုက်ဗာ တူဍာန််ကျာကဝ်၊ အဂၞဲကောန်စာၚ် ခၠၚ်သာၚ်ဂတဝ်၊ မိဂ္ဂသဳဟ သီုသၠယာထဝ်၊ က္ဍိုပ်ဒြာဲလေဝ်ဂး အာစာပျးလဝ်. .။


စာၚ်ပယျဵုဂၠိ ပိဂးမွဲဂဝ်၊ သၞံၚ်ဒ္စိတ်ဓဝ် လျးသဝဝ်ဟာန်၊ နူကောန်စာၚ်ကွေံ ဒစှ်ေဨသာန်၊ ဘဒြကျာံအဴ ၜိၚ်တဴကွာန်ကွာန်၊ နူကျာံထပ်ယာန် သန္ထာန်ပုဗ္ဗာ၊ ပုန္နပ္ပသု ယမုလှဴဂါ၊ သၞံၚ်တရဴဂၠေါဲ တူအၝဲကျာ၊ ဗၟံက်လှဴဂါဖုဿဂတာံ၊ သၞံၚ်မသုန်ဗျာၚ် ပြာၚာၚ်ဂဝါ၊ ဗမံက်ဂှ်အဵု နူကဵုဂတာံ၊ ရုပ်ဒမြံၚ် သၞံၚ်ပိလာံဂျ၊ ဒုၚ်ယၟုသၟတ် နကျတ်မှေမှ. .။


နူဒမြံကၠာ ဗွဲပါစိဏ၊ သၞံၚ်ကၟုဲပန်ကၠာ ယမုနာဃ၊ ဗမံက်ကၟုဲရ ဂၠဴကၟက်ပလွဳ၊ ယမုပုဗ္ဗ ပလ္လဂုန္နဳ၊ ဒှ်သ္ဇံၚ်ၜါရောၚ် ညိဟွံယောၚ်ချဳ၊ ဗမံက်ဂၠဴကၟက် သက္ကုကသဳ၊ ရုပ်ဂၠဴဗြဴကၠာ သၞံၚ်ၜါတဝဳ၊ နကျတ်ဥတြ ပလ္လဂုန္နဳ၊ နူဂၠဴဗြဴတွဳ တူဝိထဳဍာန်၊ ဂဵုဒစးတဴ ဒကဴဨသာန်၊ သၞံၚ်စိၚ်ဟတ္ထိ ဇက်ညိကာန်ကာန်၊ သၞံၚ်စှ်ပန်ဟာန် တူဍာန်ကာသ၊ က္ဍိုၚ်ဗတာၚ်ကီု ညးဟီုတဴရ၊ အဂၞဲစိၚ်ဂှ် စဴဒှ်ရုပ်ကၠ၊ ခုတ်ယမုသၟတ် နကျတ်စိတြ၊ သၞံၚ်အဇထဝ် တုပ်အက္ခဝ်ၜ၊ သွောတ္ထိရုပ်ကၠန် သၞံၚ်ပန်ရေၚ်ဂျ၊ လျးဂဵုတဏဟ် ဒှ်ဗမံက်ကၠ၊ ဒကဴဨသာန် ဌာန်ကၠန််ဂှ်ရ၊ သၞံၚ်ပြေၚ်ရေၚ်ဗ္ဂါ ဂးဗေသာခ၊ သၞံၚ်ဒ္စိတ်ဂျ သီုတေဇကၠာ၊ အဂၞဲပြေၚ်ဂှ် သ္ၚောဲညိဒှ်အာ၊ ညးပိဂေါဝ်သာ် တွာ်ဒက္ခိဏာ၊ အနုရာဓ မြာ်ရသေၚ်ဟာ၊ သၞံၚ်ထပှ်ဟေၚ် မံၚ်တရေၚ်ဗ္ဂါ၊ ဗ္ၜေံဇေဌ ဒုၚ်နာမကၠာ၊ ညံၚ်အခဝ်ခ ပ္တုပ်စသၞံၚ်ၜါ၊ မူလဗဂဲ ညိဟသ္ၚောဲခြာ၊ သၞံၚ်ဒ္စိတ်ဟေၚ် ရေၚ်ဆက်မွဲသာ၊ သီုညးပိဂှ် သွဟ်ရုပ်နာဂ၊ သိတ်ကၟက်သၞံၚ်ၜါ ပုဗ္ဗသာလ္လ၊ ဨသာန်မြာ်ဂှ် မြဟ်ခၠၚ်ခဏ၊ ဗမံက်သိတ်ကၟက် ဗက်ကဵုဒေသ၊ ဥတြသာန်အဴ ဂးသိတ်ဗြဴရ၊ သၞံၚ်ၜါခဏ ပၠလျးဗစဳ၊ ဗၟံက်သိတ်ဗြဴ ဂဵုတဴဖျဳဖျဳ၊ ဩဝဏ္ဏကၠာ ရုပ်မှာယောဂဳ၊ သၞံၚ်ဗ္ဒတဝဳ ဖျဳဖျဳဂဵုတဴ၊ ဨသာန်ယောဂဳ ခၠၚ်လလဳသ္ဍဴ၊ တနေဌကွေံ ရုပ်သမ္ၚေဟ်ဗြဴ၊ ရေၚ်တရေၚ်သၟတ် ဒှ်သၞံၚ်တြဴ၊ ပန်ဇၞော်ၜါဍောတ် လၜေါတ်ဖျဴဖျဴ ... ။


အဂၞဲဒစှ်ေ ရုပ်သမ္ၚေဟ်ဗြဴ၊ သတ္တဗိဿ ရုပ်ယက္ခအဴ၊ သၞဴၚ်ပိဒကဴ မွဲတဴဒေါဝ်ဂှ်၊ ဨသာန်ကလော် မွဲဗော်ဒဒှ်၊ ပုဗ္ဗာဘဒြာ ဇာဒိသိုၚ်မြဟ်၊ သၞံၚ်ၜါခဏဟ် သၟဟ်သၟန်သက်လက်၊ ဒိုဟ်ဗၟံက်ကၠာ ဇာဒိသိုၚ်ကၟက်၊ ဇာဒိသိုၚ်ဗြဴ ဂၠါဲတဴဖဝက်၊ ဥတြဘဒြာ နာမတွံဆက်၊ သၞံၚ်ၜါမွဲရေၚ် မံၚ်တရေၚ်ဂၠက်၊ ဗၟံက်အဆက် သဳဟကၠက်ဗြဴ၊ ဂးရေဝတဳ ကညာပ္ညဳနှဴ၊ သၞံၚ်ဂှ်ဂဵုတဴ ဖျဴဖျဴဖျဳဖျဳ၊ တူအာကာသ ခဏဗစဳ၊ ရံၚ်မွဲသ္ၚဳအာ တူဍာန်ကာသ၊ ဂွံညာတ်ကေတ်ကၠာ လမေၚ်နာမ၊ သုစရိုတ်သ္ၚံ လဒံစိတ္တ၊ သမ္တီလဝ်ရ ပဝိုတ်ညိတုဲ ... ။

==ကိုန်နကျတ်ပျးဍုၚ်==

နကျတ်ဝွံဂှ် ပျးဍုၚ်ဂှ်ကၠာ၊ ပိုဲဟီုတွံဏာ နာမဂကောံ၊ နကျတ်ချေံမာ အာပျးဍုၚ်ကြောံ၊ ၜါၝောံစာၚ်ဗျောံ ပျးဗကာံကောံ၊ ပိကောန်စာၚ်ဗျောံ ထောံဍုၚ်တခိုၚ်၊ ပန်ဇြုံသိၚ်ဃဵု ပျးကဵုရိုၚ်ရိုၚ်၊ မသုန်က္ဍိုပ်ဒြာဲ နာဲဟံၚ်သာဂွိုၚ်၊ တြဴက္ၜၚ်ပ္ညုၚ် ဓဝါဲဂၠုၚ်အိုၚ်၊ ထပှ်ရုပ်ဂၠုၚ် ပျးလဂုၚ်ကျိုၚ်၊ ဒစာံဂတာံ လဗၚ်လာံဗိုၚ်၊ ဒစိတ်ဒမြံ သဓီုဒွံတိုၚ်၊ စှ်ရုပ်ကၞုဲဂွိုၚ် ပိုၚ်ဗာရဏသဳ၊ စှ်မွဲဂၠဴဗြဴ မိတ္ထဵုသဲပ္ညဳ၊ ဂၠဴကၟက်စှ်ၜါ စမ္ပာနဂဵု၊ စှ်ပိစိၚ်ပၠန် ဓညဝတဳ၊ စှ်ပန်က္ဍိုပ်တၠ ပၠဝေသာလဳ၊ စှ်သုန်ကၠန်ပ္ညဳ သ္ဇၚ်ထဲစဳပျး၊ စှ်တြဴပြေၚ် တၟေၚ်ဇံဘောဇ၊ စှ်ထပှ်မြာ် ဇေတတတရ၊ စှ်ဒစာံဂျ နာမဗ္ၜေံ၊ ပျးကဵုညိချေံ ကသဳကရး၊ စှ်ဒစိတ်ထဲ ရုပ်ဗ္ဂဲဒး၊ ပျးဍုၚ်မွဲရ၊ ဂးစလရး၊ ၜါစှော်သိတ်ကၟက် မတၟဖက်ဒး၊ ၜါစှော်မွဲအဴ သိတ်ဗြဴစဳပျး၊ ဍုၚ်မွဲနာမ မာဂဓရး၊ ၜါစှော်ၜါပ္ညဳ ရုပ်ဣသိဒး၊ ဍုၚ်သေံအာပျး ပၠကဵုလျးပၠန်၊ ၜါစှော်ပိပ္ညဳ ရုပ်သေဌဳပ္တန်၊ ပျးကောသမ္ဗဳ ဗစဳသရန်၊ ရာဇာဂြိုဟ်ထၟိက် ကၠိက်ၜါစှော်ပန်၊ ၜါဣသုန်ပၠန် ဇာဒိသိုၚ်ကၟက်၊ အိန္ဒနာဂိုရ် ပျးကဵုသက်လက်၊ ၜါစှော်တြဴ သဳလဗြဴဆက်၊ ကပ္ပိယဝှ် ဣၚုဟ်ပျးဗက်၊ ၜါစှော်ထပှ် ကညာဟွံဆက်၊ ခုဿနာရာံ ပျးသၞာံသက်လက်၊ ဗီုမဒှ်ကြက် တဝှ်နကျတ်၊ ယဝ်သၟိက်လေပ်ကွတ် လ္ၚတ်ညိပမာ။ ။

==ကိုန်ဟုဲနကျတ်ကဵုတ္ၚဲ==

ယၟုနကျတ် ဟီုစၟတ်တုဲမာ၊ နကျတ်ကဵုတ္ၚဲ ဟီုသ္ကဲမွဲဝါ၊ အဒိုတ်တြဴ စန်နှဴစုတ်ၜါ၊ မသုန်အၚာ ဗုဒ္ဓဝါမွဲ၊ ပန်ဗြဴဗတိ သိုက်သန်ဂ္ညိထဲ၊ သ္ၚိသဝ်ပိသၟတ် နှဴနကျတ်တ္ၚဲ၊ စကဵုထပှ် သၟေဟ်တွံမွဲတဲ၊ ယဝ်ရသှ်ေမွဲ သ္ကဲဒှ်ဥပါဒ်၊ ၜါကၞောတ်စိိ ပိမြိုတ်တူဝါတ််၊ ပန်မြိုတ်ဓဇိုတ် မသုန်သိုက်ကၞာတ်၊ တြဴလာဘ်ညာတ် သုည်ကၞာတ်မ္ၚဵု၊ ဂုန်ဒုဟ်နကျတ် ပိုဲစၟတ်ဟီုကဵု။ ။

==ကိုန်ကရိုဏ်ဒိတ္ထိ==

ဒိတ္ထဳတုန်အဵု ဒ္ၚဳတွံကဵုကၠာ၊ ဒိတ္ထဳတန်လဝ် ပမဝ်ကဵုၜါ၊ မံက်ပိုတ်ကၠေံမွဲ စွေက်လံၚ်မွဲကၠာ၊ စကဵုထပှ် သၟိက်တွံသေၚ်ဟာ၊ သှ်ေမွဲပါပ ဗာလာရဏ၊ တြဴလအိတ် ဂးဝါဏိဇ္ဇ၊ သုည်ယုတ်မာပၠ ကရိုန်ဒိတ္ထဳ၊ နဲသာ်ဝွံမာ သမ္တီကၠာပ္ညဳ ။


ကိုန်ပါပပၠန် ကးသော်ကၠောန်ကွဳ၊ ဗာလာဝပ္ညဳ တိုန်သ္ၚိလုပ်ဍုၚ်၊ ဒုၚ်မၚဵုခိုဟ် ဗၠိုပ်ဟုံခိုဟ်ပ္ညုၚ်၊ ကောလုဝတၟုဲ ဂဥုဲကၠောန်သုၚ်၊ ကၠောန်ဂဥုဲပ္ညုၚ် ခိုဟ်ကၠုၚ်ဇၟာပ်ရာ၊ တေဇတန်အဴ တ္ၚေတ်လ္ၚဴကၠာ၊ တ္ၚေတ်က္ၜဴလ္ၚဴ ခိုဟ်တဴသေၚ်ဟာ၊ သၠတရၚ်ခိုဟ် ပြကိုဟ်လှဴဂါ၊ ဂွံခဏံဟေၚ် ခိုဟ်သန်သေၚ်ဟာ၊ ကာရဏအဵု တဵုလွဳခိုဟ်ကၠာ၊ သိုၚ်သ္ၚိနန်ကၠတ် ဒးဗၞတ်ကၠောန်ကာ၊ ဝါဏိဇ္ဇသွံ ပဗၞိက်ဂွံမြာ၊ ပသေက်သၟိၚ်ပြဲ သၞက်ကရောဲကၠာ၊ ဒိတ္ထဳတန်ဟေၚ် ကရိုဏ်သေၚ်ဟာ၊ ဇၟာပ်ကာပကၠောန် ယာံကၠောန်လေၚ်အာ၊ ကေပန်သမ္ဘာချိုတ် ဒြပ်အိုတ်ဖြာဖြာ၊ ဝေၚ်သ္အးဗၠးအာ မြာပိုန်တဝဵု ။

==ကိုန်တွာ်စန်==

တဝါ်စန်ကီု ဂတဟီုကဵု၊ မိဟ်သိၚ်ဓနု ဒွါပိဝွံအဵု၊ အာစာတွံကဵု တွဵုစန်သတိက်၊ မကဝ်ဗြိုဟ်ကန် စန်တွာ်ထမိက်၊ တူကုံလမိက် မေထုန်သၟိက်မြာ၊ စန်ဍုၚ်ဟေၚ်ရ ဒှ်ဗာလဝကၠာ၊ ဝွံဌာန်စန်ဟေၚ် ပန်စွံသေၚ်ဟာ၊ ကြကတ်ဗိစ္ဆာ မိန်ကၠာတုန်ရော၊ စန်လောလိန်ဂှ် တဝှ်အ္စာ ။


မိဟ်သိၚ်ရပ္တန် ယိုက်ဒြပ်နန်ထာ၊ ယိုက်ဒြပ်နန်ထာ ကြကတ်ဗိစ္ဆာ၊ ခါဲကမာရ တူကုံကတ်ကွတ် ဍိုက်ယာန်သၟတ်ပ၊ မကဝ်ဗြိုဟ်ပ္ညဳ ပ္တန်စေတဳပၠ၊ တဝှ်အ္စာ မဟာဂုဏ၊ စန်တိတ်လဝ်ဒိုဟ် ဒေပ်ဒြပ်ခိုဟ်ရ၊ ဇြပ်စေတဳပၠ ကၠောန်ဒြပ်ပမှာ၊ စန်တွာ်ခိုဟ်သ္အး ဂွံဇၞးယာတြာ၊ ပြေၚ်ဂအာၚ်သ္ၚိ ဝိဝါဟကၠာ၊ ဇၟာပ်ကာစဳရေၚ် ခိုဟ်သန်သေၚ်ဟာ၊ စန်လောလိန်ဓဝ် ဗဝ်မဇိက်ကၠာ၊ ပခမဳဂၠိ ကာတိဇၟာပ်ကာ၊ စန်ဍုန်ဗာလ ပဗၞိက်ဂွံမြာ၊ ဇၟာပ်ကာခိုဟ်ဇၟံ အိုတ်တမံကာ ။


မိဟ်မေထုန်ကန် ဓနုစန္ဒြာ၊ ဒွါပန်ဝွံကၞာတ် ယဝ်ညာတ်စန်ကၠာ၊ တဏုၚ်ဓါတ်သၟတ် နကျတ်သ္ကုတ်အာ၊ ပ္တုဲကာလေၚ်ဟေၚ် သၟတ်ဝေၚ်ဇၟာပ်ကာ၊ ယာံဒးပ္တုဲဟေၚ် လေၚ်ဇၞော်သေၚ်ဟာ၊ တဝှ်အ္စာ ပြာကတ်လဝ်ရောၚ် ။

==ကိုန်ပၟၚ်တိ==

ပၟၚ်တိသွံ သၟိက်ဂွံမွဲတောၚ်၊ ဗွဲဗၟံက်ရောၚ် တန်ဂၠောၚ်စှ်သုန်၊ ဗွဲစွေက်ဂှ် တန်ၜါစှော်ပ္ဍုန်၊ ဇိုတ်ဒိတ္ထဳသၟတ် သၟေဟ်ဇိုတ်စှ်တန်၊ သၟေဟ်ပၟၚ်တိ ဒမၠိဟီုပ္ဍုန်၊ အဒိုတ်မၚ်တိ သိုၚ်သ္ၚိလေၚ်သုည်၊ စန်မၚ်နွံဂုဏ် အၚာသုန်အာ၊ ဗုဒ္ဓဂုရု ပြဂုပြဲဖာ၊ သ္ၚိသဝ်ရာဟု မြိုတ်တျုဒိဿာ၊ ပၟၚ်တိဟေၚ် ဟွံခိုဟ်သေၚ်ဟာ၊ ကိုတ်မၚ်ပြဲသန် စန်စွေက်ပါဲကၠာ၊ တ္ၚဲသိုက်ခိုဟ်ဂၠိ သိုၚ်သ္ၚိဘုတ်ဘာ၊ ပၟၚ်တိကၠာအ္စာ တွံလဝ်ရောၚ်။

==ကိုန်ရေက််==

ရေက်သုန်ကာန်အဵု တွံကဵုမွဲတောၚ်၊ ဗွဲမမံက်ရောၚ် စှ်တ္ၚဲဂၠောၚ်အာ၊ ပိသၞောဝ်ရေၚ်သ္ကဲ ပိစှော်တ္ၚဲကၠာ၊ ဗက်ဒိတ္ထဳမွဲ ပန််ထပ်သ္ကဲအာ၊ ပၟဝ်ပိသၟဟ် ထပှ်စကၠာ၊ သၟေဟ်လက်သုန် ဓဝ်ပိပၟဝ်အာ၊ ထပှ်စဟာန် သၟေဟ်ရေက်ကာန်ကၠာ၊ အၟၚ်တိသၟဟ် ထပှ်စအာ၊ ဒှ်ရေက်ပုဂ္ညိ ပၟဝ်ပိကၠာ၊ ထပှ်စအာ ရေက်ဆိပ်ဏာပ္တုံ၊ ရေက်သုန်ကဝ်ဒ္ဂူ ရေက်ဏာန်နူသတုံ၊ ရေက်ပုပ်ဂၠိၚ်လုံ ရေက်ဆိပ်သတုံဇွိ၊ ဝွံရေက်ပန်စိ ဒမၠိပမှာ၊ ဒးရေက်သုန်ဟာန် ဒးရေက်ကာန်ကၠာ၊ လ္ၚုသုန်ပြဟ် သေက်ဇဵုဒှ်အာ၊ ဒးရေက်ပုပ်ရ တူပၟတ်ကၠာ၊ ဒးရေကက်ဆိပ်ပၠန် ဘဲဒဏ်နာနာ၊ ဝွံရေက်ပန်ကၠာ အ္စာတွံရောၚ်။

==ကိုန်လဗၚ်ဒိုၚ်==

လဗၚ်ဒိုၚ်အဵု တွံကဵုမွဲတောၚ်၊ စန်ဗြဴဗတိ ဗုဒ္ဓဂ္ညိသောၚ်၊ သ္ၚိသဝ်အဒိုတ် စန်သ္တိုတ်သိုက်ရောၚ်၊ ဂုရုသောရဳ သိုက်ပ္ညဳမွဲတောၚ်၊ လဗၚ်ဒိုၚ်ရောၚ် ဝွံမွဲတောၚ်ကၠာ၊ အ္စာတွံရောၚ်။

==ကိုန်ဂိတုတိုပ်သုက်==

ကောန်ၚာ်သက်သၟိဟ် ဒှ်မၞိဟ်မွဲတောၚ်၊ ဖဝ်ရဂိုန်ရောၚ် ဂၠောၚ်စဲပသာ်၊ တိုပ်သုက်သၟဝ်ကျာ မြာပိုၚ်လမာ်၊ ဇှ်ေအသာတ်ညောန် သဝဏ်ခပ်ပြာတ်၊ ပဠိုတ်တိုပ်သုက် အာယုက်ဂၠိၚ်ကၞာတ်၊ ဘဒ်ဝှ်ကထိုန် သၠုၚ်ကျာကိုန်ညာတ််၊ မြေက္ကသဵုပုဟ် မာ်လုဟ်ခပ်ပြာတ်၊ ဗၟံက်တိုပ်သုက် ပိုည်အာယုက်ညာတ်၊ တိုပ်သုက်သေသာတ် ဟီုကၞာတ်လဝ်ရောၚ်။

==ကိုန်တွဟ်တ္ၚဲထပှ်==

၁။ '''တွဟ်တ္ၚဲအဒိုတ်''' ယြဴညးမွဲ ဒှ်တ္ၚဲအဒိုတ် နာံသပဝ်ကၞာတ် ဓါတ်တၟံပြဲသတိုတ်၊ ညဳသာညးအိုတ် စရိုတ်သာဓါ လေပ်အဲပရဲ ရတ်ပိပြဲဖာ၊ ပဂုဏ်ကဵုညး ဒှ်သမးကၠာ၊ တုက်ဍာ်ကြဴအှော် ဒှ်တဴပမာ၊ ပ္တေံပါၚ်ညးပြဟ် ဒှ်သၚောံကၠာ၊ ပရံပရာ မြာတသိုက်ကြဴ၊ ဒါန်ကုသဵုဂှ် ဟိုတ်ဂွံသှ်ပတဴ၊ အာယုက်စိုပ်ကၠာ ၜါစှော်မွဲအဴ၊ စိုတ်ဟွံတန်ကၠာ စံၚ်ဏှာဒှ်တဴ၊ ၜါဣသုန်စိ အမှုမြိပါ၊ ၜါစှော်ထပှ် ပန်စှော်တရဴ၊ မၚ်မွဲပါၚ်စိုတ် ပဝိုတ်သှ်ပတဴ၊ လောန်နူဂှ်အဴ လာဘစဴမြာ၊ တ္ၚဲအဒိုတ်ရ သမ္တီပမှာ။


ဗာယပ်မွဲဟာန် ဌာန်မူလကၠာ၊ စေတဳလမာ် လဝ်ကျာ်ဘုတ်ဘာ၊ ဗၟံက်ဍာ်ဒါန် ဌာန်ကမၠိုၚ်ကၠာ၊ အဂၞဲဂှ်ဟေၚ် ဇရာံသေၚ်ဟာ၊ ပြေၚ်ဂၠဴဗော်သွး လဝ်ဒိုဟ်သၠုၚ်ကျာ၊ နေရတိဟေၚ် လဝ်လွဟ်သေၚ်ဟာ၊ ပဠိုတ်ဖဴကာန် လဝ်သုသာန်ကၠာ၊ တ္ၚဲအဒိုတ်မှာ ပပြာကတ်ရောၚ်။


၂။ '''တွဟ်တ္ၚဲစန်''' ညးဒှ်တ္ၚဲစန် ဟီုပၠန်မွဲတောၚ်၊ နာံကၠဟွံယောၚ် မွဲတောၚ်ဓါတ်ဆု၊ မာန်စံၚ်ထေဲပြဟ် ဟဲပြဟ်မေခုတ်၊ ဟိုတ်ဂုဏ်ပါၚ်ရ ညးပသတြု၊ ဂုန်ပါၚ်ဟွံခိုဟ် ဇၟာပ်ဒိုဟ်မေခု၊ စှ်သုန်သၞာံအဴ စိုတ်ကတဴနရု၊ သမၠီုမေခု ဟုဲဒးဂၠုအာ၊ ဂွံဒြပ်ဟွံပိုတ် ဒြပ်အိုတ်ဖြာဖြာ၊ ၜါစှော်ပိကၠာ ထံၚ်ထာလၟိုန်၊ ပိစှော်လောန်ရ မှတ်ပဗိုန်ဗိုန်၊ မသုန်စှော်တွိုန် လိုန်လုပ်ထံၚ်ထာ၊ မၞိဟ်တ္ၚဲစန်ဟေၚ် ဟီုလဝ်သေၚ်ဟာ။


ကျာ်ဘုတ်ဘာလဝ် ဗၟံက်သၟဝ်ကျာ ဒိုဟ်ဨသာန်အဴ လဝ်ကၠံပ္ကဴကၠာ၊ အဂၞဲကမၠိုၚ် ဍာ်ဒါန်ပိုၚ်ခြာ၊  သမၠုၚ်ကျာဟေၚ် ဇရာံသေၚ်ဟာ နေရတိကၠာ ဏာလဝ်ပြေၚ်ဂၠဴ၊ ဗော်သွးတုန်သွံ လဝ်ဂွံသဘဴ၊ ဒိုဟ်ပဠိုတ်ဂှ် ဒေပ်လဝ်လွဟ်အဴ၊ ဗာယပ်လၚ်ဖဴ သွဴသုသာန်ကၠာ၊ ပြုပြေၚ်ဒးသွံ ပိုန်ဟာန်ဂွံမြာ၊ မၞိဟ်တ္ၚဲစန်ဟေၚ် ဟီုလဝ်သေၚ်ဟာ။


၃။ '''တွဟ်တ္ၚဲအၚာ''' မၞိဟ်တ္ၚဲအၚာ တွံအာမွဲတောၚ်၊ နာံသဳဟရောၚ် ဂၠောၚ်ဓါတ်ပသဲ၊ စှ်သုန်သၞာံထဲ ယဲကလော်ကၠာ၊ ၜါဣသုန်သ္ကဲ ဒှ်ယဲမွဲဝါ၊ ပိစှော်လောန်ဂှ် ဂမ်တဴဒှ်အာ၊ ပဏောတ်က္ဍိုပ်ကၞေၚ် နွံတဴသေၚ်ဟာ၊ ဂံၚ်သာဲသဘဴ နွံတဴသဒ္ဓါ၊ ဒးမံၚ်ဂၠိုၚ်ဒၞာဲ သဟာဲဂၠိုၚ်ရာ၊ ဒြပ်ဟွံတန်သွံ ဂွံညိအိုတ်အာ၊ ပဂုဏ်ကဵုညး ဒးထပက်ကာ၊ ကဠောဒညာတ်ကောံ ၜိုန်နွံဒြပ်ကၠာ၊ ညိဟွံစုတ်တဲ မွဲဟွံဍံၚ်သွာ၊ ခိုဟ်စမေခု ဗက်ဇကုကၠာ၊ အကြီုဒဒှ် တွံတ္ၚဲအၚာ ... ။


အဂၞဲဨသာန် ပ္ကာန်ကျာ်ဘုတ်ဘာ၊ ဒိုဟ်ဗၟံက်အဴ လဝ်ကၠံပ္ကဴကၠာ၊ နေရတိဟေၚ် ဇရာံသေၚ်ဟာ၊ ဗော်သွးပြေၚ်ဂၠဴ ပၠိုတ်ဖျဴဏာ၊ စွံလဝ်လါဟ်ဟေၚ် ဗာယပ်သေၚ်ဟာ၊ သၟဝ်ကျာဖဴပ္ကာန် လဝ်သုသာန်ကၠာ၊ မၞိဟ်တ္ၚဲအၚာ အ္စာဟီုတွံ။


၄။ '''တွဟ်တ္ၚဲဗုဒ္ဓဝါ''' တ္ၚဲဗုဒ္ဓဝါ ဒှ်မၞိဟ်ခါဂှ်၊ နာံကၠဵုဓါတ်ပ္တေၚ် ပေၚ်စှ်ထပှ်၊ ယဲဒိုက်တုန်အဵု အမှုက္တဵုဒှ်၊ ဂၠာဲဒြပ်ဂွံပြဟ် ဣၚုဟ်အိုတ်အာ၊ လေပ်ချူကှ်ေပ္ညဳ နွံလွဳပရာ၊ ထောံဌာန်ဒဒှ် ဌာန်တၞဟ်ခြာ၊ ပဂုဏ်ကဵုညး ဒှ်သမးကၠာ၊ လဟီုပါၚ်ဂံၚ် ဟွံချပ်ထံၚ်ထာ၊ ဇၞော်ဂွံပိုန်ဘိုက် ဂွံတသိုက်မြာ၊ မသုန်စှော်ဒစာံ ဂါံလုပ်ယဲကၠာ၊ ညးမဒှ်ခုတ် တ္ၚဲဗုဒ္ဓဝါ။


စေတဳဘာပ္ညုၚ် ဗၟံက်သၠုၚ်ကျာ၊ အဂၞဲကျာ်သြဳ တဵုလွဳပ္ကဴကၠာ၊ နေရတိဟေၚ် ကမၠိုၚ်သေၚ်ဟာ၊ ဒိုဟ်ပၠိုတ်ဗျာံလဝ် ဇရာံကၠာ၊ ဗော်သွးပြေၚ်ဂၠဴ ဗာယပ်ဖျဴဏာ၊ လဝ်လွဟ်ဆတ္တဝ် ဗွဲဒိုဟ်သၟဝ်ကျာ၊ ဨသာန်ဖဴဟေၚ် သုသာန်သေၚ်ဟာ၊ တ္ၚဲဗုဒ္ဓဝါ အ္စာဟီုတွံ ။


၅။ '''တွဟ်တ္ၚဲဗြဴဗတိ''' တ္ၚဲဗြဴဗတိ နာံကၞိဓါတ်ဍာ်၊ ဒေါသညံၚ်နာ် ရုပ်သာ်ပညာ၊ ပ္ဍေန်ပ္ဍဟ်ဂၠိုၚ်ရာ တီညာတ်ဝေါဟာ၊ ၜါစှော်သၞာံဆံၚ် စိုတ်ဂၠိုၚ်စံၚ်ဏှာ၊ ပဂုဏ်ကဵုညး ဒှ်သၟးကၠာ၊ ခမဳသၟိၚ်ဟေၚ် သီုဗြဴသေၚ်ဟာ၊ သ္ဂောံပဒိပ်ဒါဲ ရာၚ်ဆာဲမြိုက်ဖာ၊ ညးဒှ်တ္ၚဲစိ ဗြဴဗတိကၠာ ။


စေတဳဘာပ္ညုၚ် ပဠိုတ်သၠုၚ်ကျာ၊ နေရတိအဴ ကၠံပ္ကဴသာဓါ၊ ဗာယပ်ဍာ်ဒါန် ဌာန်ကမၠိုၚ်ကၠာ၊ ဇရာံလဝ်ခိုဟ် ဗွဲဒိုဟ်သၟဝ်ကျာ၊ ဗော်သွးပြေၚ်ဂၠဴ ဨသာန်ဖျဴဏာ၊ ဒိုဟ်ဗၟံက်ဂှ် လဝ်လွဟ်သေၚ်ဟာ၊ အဂၞဲလဝ်ဖဴ သွဴသုသာန်ကၠာ၊ တ္ၚဲဗြဴဗတိ ဒမၠိတွံအာ ။


၆။ '''တွဟ်တ္ၚဲသိုက်''' တ္ၚဲသိုက်သက်သၟိဟ် နာံမၞိဟ်ဓါတ်ကျာ၊ စိုပ်ၜါစှော်မွဲ ယဲဒိုက်နာနာ၊ စိုတ်စောန်ပြံက်ပ္ကာန် ဂလာန်ဟွံညှာ၊ ထေဲပြဟ်ပါၚ်ဂံၚ် ဟီုတွံထံၚ်ထာ၊ ကၠောန်နၚ်ဒြပ်သ္တိုတ် ဂွံညိအိုတ်အာ၊ ၜါဣသုန်သွံ ဂွံမိတ်ပြဝါ၊ ဒၟာနူညးအဴ ဒှ်ဂမ်တဴကၠာ၊ နူပန်စှော်အဴ တရဴစှော်မာ၊ သ္ဂေဟ်သွဟ်ပိုန်ဘိုက် မသက္ကုခြာ၊ မၞိဟ်တ္ၚဲသိုက်ဟေၚ် တွံလဝ်သေၚ်ဟာ ။


စေတဳဇြပ်လဝ် ပဠိုတ်သၟဝ်ကျာ၊ ဒိုဟ်ဗာယပ်အဴ တဵုကၠံပ္ကဴကၠာ၊ ကမၠိုၚ်ဍာ်ဒါန် ဨသာန်ပြဲဖာ၊ ဒိုဟ်ဗၟံက်သ္ဍာံ လဝ်ဇရာံကၠာ၊ ဗော်သွးပြေၚ်ဂၠဴ အဂၞဲဖျဴဏာ၊ သမၠုၚ်ကျာဂှ် လဝ်လွဟ်သေၚ်ဟာ၊ နေရတိဖဴ သွဴသုသာန်ကၠာ၊ တ္ၚဲသိုက်ဓါတ်ကျာ အ္စာတွံစၟတ် ။


၇။ '''တွဟ်တ္ၚဲသ္ၚိသဝ်''' နာံနာ်သ္ၚိသဝ် က္ဍဝ်ဓါတ်ပမတ်၊ ဒေါသလောန်ဗၞတ် ညံပၟတ်ကၠာ၊ ပၞောဝ်မိမသ္ကဲ ညးမွဲစာ်ခြာ၊ သာဓါလ္အိတ် ဂၠိုၚ်မိတ်ပြဝါ၊ စိုတ်ဝါတ်ဂါတ်သန် နွံပၠန်သဒ္ဓါ၊ ကၠဵုကိတ်လမာ် တဏီဍာ်ကၠာ နကျတ်သတုံဇွိ နွံညိသေၚ်ဟာ၊ ဒေပ်ဒြပ်ဗိုန်ဇၟံ ဟွံသ္ပံသာ၊ တြုံဒှ်ခမဳ အနဳဟွံခြာ၊ ဒှ်ဗြဴသ္ဍိုက်စိ တၠသ္ၚိကၠာ၊ ၜါဣသုန်သွံ ဂွံမိတ်ပြဝါ၊ ပိစှော်စိုပ်စိ အမှုမြိပါ၊ စိုပ်ပန်စှော်ပၠန် ပြဲသန်ထံၚ်ထာ၊ မၞိဟ်တ္ၚဲသ္ၚိသဝ် တွံလဝ်သေၚ်ဟာ ။


နေရတိသ္ကဲ အဂၞဲကျာ်ဘာ၊ သီုဌာန်ၜါဒိုဟ် လဝ်ခိုဟ်သေၚ်ဟာ၊ လဝ်ကၠံပ္ကဴပ္ညုၚ် ဒိုဟ်သမၠုၚ်ကျာ၊ ပလိုတ်ဒါန်ဍာ် ဌာန်ကမၠိုၚ်ကၠာ၊ ဗာယပ်လဝ်ဟေၚ်ဇရာံသေၚ်ဟာ၊ ဗော်သွးပြေၚ်ဂၠဴ ဖျဴလဝ်သၟဝ်ကျာ၊ ဒိုဟ်ဨသာန်ဟေၚ် လဝ်လွဟ်သေၚ်ဟာ၊ ဗၟံက်ဖဴပ္ကာန် လဝ်သုသာန်ကၠာ၊ တ္ၚဲသ္ၚိသဝ်ဟေၚ် ဟီုလဝ်သေၚ်ဟာ။

==ကိုန်တွဟ်နကျတ်ၜါစှော်ထပှ်==

၁။ နကျတ်သၟိဟ် ညးဒှ်မၞိဟ်ဂှ်၊ နကျတ်မွဲကွေံ ရုပ်ချေံဟီုတွံ၊ ဒလိဒ္ဒသၟတ် ပြာကတ်ဒယှ်၊ ပူဂဵုမွဲသၟဟ် ဒှ်နကျတ်ဂှ်၊ လေပ်ကွတ်နွံညာဏ် လေပ်ဆာန်ညးပြဟ်၊ လေပ်ဗၞိက်ကၠာ စၞအောန်သဒှ်၊ မာန်စံၚ်လောန်ဗၞတ် နူသွတ်ဒိုက်သၟတ်၊ ဇၞော်ခိုဟ်ပ္ဍဲသၟိၚ် အာယုက်ဂၠိုၚ်သဒှ်၊ ဒစာံစှော်ကဵု အာယုက်ဟီုတွံ၊ နကျတ်မွဲဂှ် ဒဒှ်လက်သဏ််... ။


၂။ ဘိရဏဳကၠာ နကျတ်ၜါဂှ်၊ နကျတ်သေဌဳ ဣန်ရဳဇၟံဇၟန်၊ စိုတ်ပြဲလောန််ရ ဖေက်ဂွလောန်သန်၊ လေပ်အရေဝ်ဓဝ် ဂၠိုၚ်ကဵုထဝ်ဩန်၊ က္ဍိုပ်က္ၜံၚ်မွဲတဲ နွံကဵုယဲပၠန်၊ စိုပ်ပန်စှော်သ္တိုတ် သၟိက်ချိုတ်မွဲတန်၊ တြဴစှော််ရောၚ် ချိုတ်ဟွံယောၚ်ခၠန်၊ ဂွံထပှ်ကၠာ နကျတ်ၜါပၠန် ...။


၃။ ကြိတ္တိကာဂ္ညိ နက်ကျတ်ပိပၠန်၊ စောရနကျတ် တွံလဝ်သၟတ်ဇန်၊ နကျတ်ဂှ်ပၠန် မၞိဟ်မွဲတန်ဒှ်၊ စိိုတ်ဂၠိုၚ်လုတ်လောန် ဟွံတန်ကြန်သၟဟ်၊ ထပှ်စှော်သ္တိုတ် ဒးချိုတ်လၚဟ်၊ နက်ကျတ်ပိကၠာ ဟီုတုဲခါဂှ် ...။


၄။ ရောဟိနဳပၠန်် နက်ကျတ်ပန်သၟဟ်၊ ဘူမိပါလ တလတိတွံ၊ မၚ်မွဲစိုတ်ဒှ် သ္ဂေဟ်သွဟ်ထဝ်ဩန်၊ တီဒဒိုက်ကၠာ သမ္ဘာဂၠိုၚ်သန်၊ ထပှ်စှော်သေတိုက် အာယုက်အိုတ်သ္ကန် ...။


၅။ မိဂ္ဂသဳတုန် ဒှ်မသုန်ပၠန်၊ သုန္ဓရဳကာဲ နက်ကျတ်ဆာဲသန်၊ နက်ကျတ်ဂှ် သ္ကဲမၞိဟ်မွဲတန်၊ စိုတ်လ္ဂူသၟတ်ကီု လဟီုဇၟံဇၟန်၊ နွံတဴဣန်ရဳ နွံသဳလပၠန်၊ ဒစာံစှော်သ္တိုတ် အာယုက်အိုတ်သန်၊ ဝွံနက်ကျတ်တုန် မသုန်တွံတန် .. ။


၆။ ဘဒြကျာံအဴ ဒှ်တရဴပၠန်၊ မဟာဒေဝဳ နက်ကျတ်ပ္ညီပ္တန်၊ မၞိဟ်ဂံၚ်သာဲသန် ဂလာန်အောန်တဴ၊ နွံကဵုပိုန်ဟာန် မၠေံဆာန်ညးအဴ၊ အာယုက်သဘဴ တြဴစှော်သၟဟ်၊ သ္ကန်အိုတ်ဒဲပၠိုတ် ဒးချိုတ်လၚုဟ် .. ။


၇။ ပုန္နပ္ပသုယၟုထပှ် ပ္ဍဲနက်ကျတ်ဂှ်၊ ယဝ်ဒှ်မၞိဟ်ရ နက်ကျတ်ဂှ်ကၞာတ်၊ ဗာဇ္ဇခါတ်ဂျ၊ စိုတ်မ္ၚိုဟ်ကြံၚ် လဟုက်ညံၚ်ကၠ၊ လေပ်ကွက်ဒမၠိ ကာတိကၠောန်စ၊ လေပ်ဗၞိက်ကၠာ မြာဇၟာပ်သဗ္ဗ၊ စိုပ်ပန်စှော်ချိုတ် ယဝ်ဟွံချိုတ်ရ၊ ဒစိတ်စှော်ပၠ ချိုတ်ရအဆတ် .. ။


၈။ ဖုဿဂတာံ ဒစာံနက်ကျတ်၊ နက်ကျတ်ဝွံမှာ ရာဇာအဆတ်၊ နွံတဴဒြပ်ရတ် ယဲသတ်တဴဂး၊ ၜါစှော်လောန်အဵု ဒှ်သေက်ဇဵုညး၊ ပန်ဣသုန်ထဲ ဒှ်ယဲဇၞော်ကၠာ၊ ယဲပါၚ်မ္ဂး မ္ဒးချိုတ်ရ...။


၉။ မှေမှဒစိတ် နက်ကျတ်တိတ်ပၠ၊ တြုံဒှ်ခမဳ ဗြဴနွံသဳလ၊ နက်ကျတ်ဝွံကၠာ နွံဓဝ်သစ္စ၊ လေပ်ဆာန်ရၚ်သ္ကံ ဖျီုဖအအ်မိမ၊ ထပှ်စှော်ပၠ မာရဏကၠာ ။


၁၀။ မာဃကၞုဲဟေၚ် စှ်ရောၚ်သေၚ်ဟာ၊ မလိဒ္ဒသၟတ် နက်ကျတ်ဂှ်မာ၊ ပ္ဍဲနက်ကျတ်ဂှ် ယဝ်ဒှ်မၞိဟ်ကၠာ၊ လေပ်ကေၚ်ကာ ဟွံခြာဒးလၚဟ်၊ စိုပ်ပိစှော်ပၠန် ညောန်မသုန်စှော်၊ သ္ဒးချိုတ်လၚုဟ် အ္စာတံဆက် ။


၁၁။ ပုဗ္ဗပလ္လ ဂုန္နဂၠဴကၟက်၊ နက်ကျတ်စှ်မွဲ ဟီုသ္ကဲထတ်မြက်၊ နက်ကျတ်သေဌဳ ဂၠာဲဟီုပ္ညဳဆက်၊ မၞိဟ်မဒှ်ဗက် နက်ကျတ်ဂှ်အဴ၊ ဒေပ်စိုတ်ဇၟံဇၟန် ဂလာန်အောန်တဴ၊ အာယုက်အထက် ဗက်မွဲသဘဴ၊ ထပှ်စှော်ရ မာရဏဇဴ ။


၁၂။ ဥတြာပလ္လ ဂုန္နဂၠဴဗြဴ၊ နက်သတ်စှ်ၜါ ပိုၚ်ခြာလဝ်အဴ၊ နက်ကျတ်စောရ ဟီုပၠသဘဴ၊ လေပ်ဆာန်ညးပၠန် ဟွံစောန်ဒမြဴ၊ ခိုဟ်သန်စရိုတ် စိုတ်ဍိုန်ဍောတ်တဴ၊ ဒစာံစှော်အဴ ယီုဖျဴအနိုၚ် ။


၁၃။ နက်ကျတ်စှ်ပိ ဟတ္ထိရုပ်စိၚ်၊ ဘူမိပါလ တလတိသၟိၚ်၊ ညးဒှ်မၞိဟ်သၟတ် ပ္ဍဲနက်ကျတ်စိၚ်၊ က္ဍိုပ်ဇၞော်တဴကီု ညးဟီုပိုဲမိၚ်၊ လုတ်ကဵုဂြိုပ်ဂၞိၚ် ကၞိၚ်ဒှ်အိက်ရုဲ၊ ထပှ်စှော်ကီု သၟိၚ်ယီုဒက်ဂၠုဲ ။


၁၄။ စိတြစှ်ပန် ရုပ်ကၠက္ၜန်ထုဲ၊ သုန္ဓရဳအဴ နက်ကျတ်ဗြဴလွုဲ၊ လုပ်ဂြိုပ်ဂၞိၚ်တုဲ ပေၚ်တၟုဲဟွံဒှ်၊ ဆာန်ကၟိန်ညးအောန် စိုတ်ပၠန်မဇ္ၛဟ်၊ ဇိုၚ်ဇွိဖဍဟ် မသုန်စှော်ယဲ၊ ဒစာံစှော်သတိုတ် ဒးပၠိုတ်သ္ကန်ဒဲ၊ အ္စာညာဏ်လှဲ တိတ်ဟီုသ္ကဲပျး ။


၁၅။ သွောတ္ထိရုပ်ကၠန် စှ်သုန်ရောၚ်ယး၊ ဒေဝဳနက်ကျတ် ပြာကတ်ကဵုညး၊ ပ္ဍဲနက်ကျတ်ဂှ် ဒှ်မၞိဟ်မ္ဂး၊ ပညာဇၞော်လှဲ ဂုဏ်ဇၞော်ပြဲသ္အး၊ ဍိုန်ဍောတ်ဒးရး စိုတ်ညးဂြၚ်တီ၊ ဇကုဇြာဲကြဳ ဣန်ရဳသဳရိ၊ ဝေါဟာကၠံလ္ၚီ ဂြၚ်တီလအိတ်၊ ညးဇၞော်တေဇ ရောၚ်မပမိတ်၊ စှ်သုန်သၞာံတိတ် ယဲလ္အိတ်ဟေၚ်၊ တြဴစှော်ပြဲ အိုတ်ဒဲသေၚ်လေၚ်..။


၁၆။ ဗေသာခအဴ စှ်တြဴပြေၚ်၊ နက်ကျတ်ဝွံကၞာတ် ဗာဇ္ဇခါတ်ဟေၚ်၊ ပ္ဍဲနက်ကျတ်ဂှ် ဒှ်မၞိဟ်သေၚ်လေၚ်၊ ဂြိုဟ်စာလောန်ဟေၚ် ဒျိုၚ်တုပ်ပြေၚ်ကီု၊ ပဏတ်ကဵုညး မုတ်ဒွဟွံဟီု၊ သမ္ဘာဂၠိုၚ်သန်် စိုတ်ဟွံတန်ကီု၊ ပိစှော်စိုပ်သ္ကန် လီုဇဳပိသၟဟ်..။


၁၇။ အနုရာဓ ပၠစှ်ထပှ်၊ နက်ကျတ်ကၟီကဵု ယဝ်မၞိဟ်က္တဵုဒှ်၊ နက်ကျတ်ရာဇာ အ္စာဟီုတွံ၊ လုပ်ဂြိုပ်ဂၞိၚ်ပ္ညုၚ် ဆုသၠုၚ်ဒဵုဇြဟ်၊ ဍာ်ဖျိုတ်ဖျးဂှ် စဒှ်လောန်တဲ၊ ဇကုဍေံထတ် ပဏတ်ဟွံမွဲ၊ စိုပ်ပိစှော်ဟေၚ် ဟွံသေၚ်ဒှ်ယဲ၊ ထပှ်စှော်သ္ကဲ မွဲတဲချိုတ်ကွေံ..။


၁၈။ စှ်ဒစာံဂျ နာမဗ္ၜေံ၊ နက်ကျတ်ခမဳ အိန်ရဳသမေံ၊ ရမျာၚ်စေံဏေံ ညေံစောန်ဒမြဴ၊ သာ်ဇကုဒမျိုၚ် လုတ်လောန်ကြိုၚ်တဴ၊ ထပှ်စှော်သ္ကဲ ဒှ်ယဲသဘဴ၊ ဒစာံစှော်အဴ ဇဴပၠိုတ်အိုတ်ဒဲ ..။


၁၉။ စှ်ဒ္စိတ်ရ မူလဗ္ဂဲ၊ ဒလိဒ္ဒသၟတ် နက်ကျတ်ဟီုသ္ကဲ၊ နက်ကျတ်ဂှ်ပြဲ ဒှ်မၞိဟ်မ္ဂး၊ ဂၠုဆၚ်စှ်ေတိ လန်အာသ္ၚိညး၊ သာ်ဇကုအဴ ဗကေတ်တဴဂး၊ ဌာန်သၠုၚ်မ္ဂး ဍေံဒးဂနပ်၊ စိုပ်ပိစှော်သ္ကဲ ယဲအိုတ်ကသပ်၊ မသုန်စှော်အဴ တြဴစှော်ထပ်၊ ချိုတ်အိုတ်ကသပ် ကၟက်ဒှ်သက်သက် .. ။


၂၀။ ပုဗ္ဗသာလ္လ ဟီုပၠသိတ်ကၟက်၊ နက်ကျတ်သေဌဳ ဂၠာဲဟီုပ္ညဳဆက်၊ နက်ကျတ်ၜါစှော် ဒှ်မၞိဟ်ထတ်မြက်၊ ဖေက်ညးဟွံကောံ ထတ်စောံသက်လက်၊ လုတ်ကဵုဂြိုဟ်ဂၞိၚ် အာယုက်ဂၠိၚ်ဆက်၊ ဒစိတ်ဗက် သက်ချိုတ်အာတဴ .. ။


၂၁။ ဥတြာသာလ္လ ပၠရုပ်သိတ်ဗြဴ၊ ၜါစှော်မွဲအဴ နက်ကျတ်စဴတန်၊ စောရနက်ကျတ် ဟီုလဝ်သၟတ်ဇန်၊ ပ္ဍဲနက်ကျတ်ဂှ် ယဝ်ဒှ်မၞိဟ်ပၠန်၊ စၞအိုတ်ကတၚ် လုတ်စာဍၚ်သန်၊ ပိစှော်ယဲကၞာတ် ဂွံကောန်ဇာတ်အောန်၊ ထပှ်စှော်သ္ကဲ လီုဒဲအိုတ်သ္ကန်၊ သာ်ဝွံလက်သဏ် သမ္တီပၠန်ညိ .. ။


၂၂။ ဩဝဏ္ဏကၠာ ၜါစှော်ၜါဗ္ဂန််၊ ကလော်ဗြဴသ္အး ဂးရသိပၠန်၊ ဘူမိပါလ အ္စာဟီုပ္ကန်၊ နက်ကျတ်ဂှ်သ္ကဲ ဒှ်မၞိဟ်မွဲတန်၊ ဣဿာလောန်သန် ဗိုန်ညောန်ခါတ်ပြာပ်၊ စိုတ်စောန်ဒှ်ရော ဆာန်ကလောဒညာတ်၊ မာန််စံၚ်ထေဲသ္ကာတ် ကၞာတ်မသုန်စှော်၊ သ္ကန််အိုတ်ဒဲပၠိုတ် ဟွံချိုတ်ပ္ဍဲဂှ်၊ ဒစာံစှော်သၟတ် ဒှ်ချိုတ်ကွေံရ .. ။


၂၃။ ဓနိဌဂ္ညိ ၜါစှော်ပိပၠ၊ ရုပ်သေဌဳခိုဟ် ရုပ်လကိုဟ်ဂျ၊ ယဝ်မၞိဟ်မွဲဒှ် နက်ကျတ်ဂှ်ရ၊ စိုတ်ဍေံဟွံခိုဟ် ဂြိုဟ်စာကြံကြ၊ ဂၠိုၚ်ကဵုဝါရ ဂၠာဲပၠေၚ်ညး၊ တြဴစှော်အိုတ် ယဲဟွံချိုတ်ဂး၊ ဒစာံစှော်သ္အး သ္ဒးချိုတ်ဟွံခၠန် .. ။


၂၄။ သတ္တဗိဿ ရုပ်ကၠိက်ပဗ္ဂန်၊ နက်ကျတ်ဂှ်မာ ဒှ်ၜါစှော်ပန်၊ နက်ကျတ်ဒေဝဳ ဟီုပ္ညဳလက်သဏ်၊ နက်ကျတ်ဂှ်သ္ကဲ ဒှ်မၞိဟ်မွဲတန်၊ မာတ်စံၚ်လောန်ဗၞတ် တူပၟတ်ပၠန်၊ ထပှ်စှော်ညောန် ယဲအိုတ်သ္ကန်ဗက် .. ။


၂၅။ ပုဗ္ဗဘဒြာ ဇာဒိသိုၚ်ကၟက်၊ ၜါဣသုန်သၟတ် နက်ကျတ်တွံဆက်၊ နက်ကျတ်ဝွံတၞာတ် ဗာဇ္ဇခါတ်ဗက်၊ ဂံၚ်သ္ကာတ်သက်လက် ထတ်စောန်မြက်စာ၊ လုတ်ဖျုန်သွကိုပ် လုတ်ကဵုဂြိုပ်ဝါ၊ ထပှ်စှော်ကၠာ မာရဏဇဴ .. ။


၂၆။ ဥတြာဘဒြာ ဇာဒိသိုၚ်ဗြဴ၊ နက်ကျတ်ဝွံကၠာ ၜါစှော်တြဴ၊ နက်ကျတ်ရာဇာ အာစာခုတ်ခဴ၊ ရုပ်သာ်ဂေါဝ်လောန် ကောန်ဇာတ်အောန်တဴ၊ မသုန််စှော်ချိုတ် ဟွံချိုတ်ဗွဲကြဴ၊ တြဴစှော်အဴ ချိုတ်တဴခါဂှ် .. ။


၂၇။ ရေဝတဳကၠာ ရုပ်ကညာသၟတ်၊ နက်ကျတ်ဂှ်ကၠာ ၜါစှော်ထပှ်၊ နက်ကျတ်ခမဳ အရဳဟီုတွံ၊ ရုပ်သာ်ဍိုန်ဒ္ၚဳ ခမဳဂွံဒှ်၊ သဒ္ဓါဇၞော်အဴ နွံတဴကြဳဇှ်၊ ဗၞတ်ပိဝါအိုတ် သၟိက်ချိုတ်ခါဂှ်၊ ဒစာံစှော်သ္တိုတ် (ဒၞာဲဏံထပ်ဗပေၚ်ညိလိက်အးမံၚ်) အိုတ်သၟတ်၊ နက်ကျတ်ဝွံကၠာ ၜါစှော်ထပှ်၊ ဗီုနက်ကျတ်ဂှ် ပိုဲဟီုတွံရောၚ် ..။

==ကိုန်တ္ၚဲတၞီ==

တ္ၚဲတဏီအဵု တွံကဵုမွဲတောၚ်၊ အဒိုတ်ပသာ် စန်တွာ်ဇှ်ေရောၚ်၊ အၚာမွဲတောၚ် ဂၠောၚ်အသာတ်စိ၊ ဗုဒ္ဓသဝဏ် ဘဒ်ပၠန်ဂုရု၊ သိုက်ဂှ်မေခု ဝွံတဏီအာ၊ သ္ၚိသဝ်ကထိုန် တဏီဗိုန်ကၠာ၊ တ္ၚဲအဒိုတ်အဵု မြေက္ကသဵုမာ၊ စန်ပ္ဍဲပုဟ်ကၠာ အၚာပ္ဍဲမာ်၊ ဗုဒ္ဓဝါဗိုန် ဖဝ်ရဂိုန်ဖျာ်၊ ဂုရုလမာ် စဲပါ်ပြဵုအာ၊ ဝွံတ္ၚဲတဏီ သမ္တီပမှာ ..။

==ကိုန်တ္ၚဲဂတဝ်==

တ္ၚဲဂတဝ်ကၠာ ဟီုအာဂတ တ္ၚဲအဒိုတ်သၟတ် စဲဘဒ်ဟီုပၠ၊ အသုက်စန္ဒြ ကထိုန်အၚာ၊ ပသာ်မြေက္ကသဵုရ ပၠဗုဒ္ဓဝါ၊ ဇှ်ေကဵုပုဟ်ဂ္ညိ ဗြဴဗတိကၠာ၊ အသာတ်မာ်လဝ် သိုက်ဂတဝ်အာ၊ သ္ၚိသဝ်သဝဏ် ဖဝ်ရဂိုန်နာ၊ ဣဝွံတ္ၚဲကၠာ ဂတဝ်အာတဴ ..။

==ကိုန်တွဟ်တ္ၚဲတၞီ==

တ္ၚဲတဏီဖျာ် ပကွာ်တရဴ ကၠးဍိက်ရာန်ပြေၚ် ပြဟ်ဍေံဝေၚ်ဒဴ၊ ဂိုၚ်ဒေပ်ထဝ်ဩန်် ဂွံတန်ကြန်တဴ၊ ကိုန်တ္ၚဲတဏီ သမ္တီလဝ်အဴ .. ။

==ကိုန်တွဟ်တ္ၚဲဂတဝ်==

တ္ၚဲဂတဝ်ဖျာ် မှတ်ကွာ်တရဴ၊ ကၠးဍိက်ရာန်ပြေၚ် ဟွံဂွံဝေၚ်ဒဴ၊ ဂိုၚ်ဒေပ်ထဝ်ဩန် ဂွံတန်ကြန်အဴ၊ ကိုန်ဝွံတုပ်တဴ ညံၚ်သ္ဍဴသေၚ်ဟာ။

==ကိုန်ဒလုၚ်တုတ်==

အဒိုတ်ဗုဒ္ဓ ဟီုပၠၜါတ္ၚဲ၊ ဒလုၚ်တုတ်ခိိုဟ် စန်တုတ်ခိုဟ်ကၠာ၊ ဂုရုရေက်ကောံ သိုက်ဇိၚ်သၠောံအာ၊ ဗၠးဝေဒနာ လာပ်မြာဆတ္တဝ်။

==ကိုန်ကၠေံဆီဗတိုဟ်စၟ==

တ္ၚဲစန်ဗုဒ္ဓ သိုက်ကြသ္ၚိသဝ်၊ ဗတိုဟ်စၟ မရဏသ္ဂဝ်၊ ကၠေံဆီဆတ္တဝ် ယဲဇၞော်မောဝ်အာ၊ အဒိုတ်စန်ဂှ် တ္ၚဲဒဒှ်ကၠာ၊ ကၠေံဆီယဲဂၠိုၚ် ဇွက်ဂၞဴဇြိုၚ်အာ၊ ဟိုတ်ဂှ်ကဵုဝေၚ် တ္ၚဲဂှ်သေၚ်ဟာ .. ။

==ကိုန်ရေက်သော််==

ယဝ်ရေက်သော်ပၠန် ဂကန်အ္စာ၊ စန်ဗုဒ္ဓသ္ကဲ ပါဲကၠေံတ္ၚဲၜါ၊ တ္ၚဲအဒိုတ်သ္ကဲ သီုတ္ၚဲအၚာ၊ ဗြဴဗတိရ သိုက်ကြသောရာ၊ သီုတ္ၚဲမသုန် ဇၞော်ဂုဏ်ပြာထာ၊ ယာံရေက်သော်သွံ ပိုန်ဟာန်ဂွံမြာ၊ တၠပညာ သမ္တီကၠာညိ .. ။

==ကိုန်ရေက်သၞေံတဲ==

ရေက်သၞေံတဲ ဂးဗွဲလၚ်္ကာ၊ သ္ၚိသဝ်ဝေၚ်သ္တိုတ် အဒိုတ်အၚာ၊ ရေက်သၞေံတဲကီု ကျာ်ဩဳလီုအာ၊ စန််ဗုဒ္ဓဂၠိ ဗြဴဗတိကၠာ၊ သိုက််မွဲပြဲသန် တ္ၚဲပန်ဝွံမှာ၊ ရေက်သၞေံတဲ ကျာ်ဩဳပြဲဖာ၊ တၠပညာ သမ္တီကၠာညိ .. ။

==ကိုန်ဒယိကၠေၚ်==

ဒယိကၠေၚ်အဵု ပိုဲတွံကဵုကၠာ၊ တ္ၚဲသ္ၚိသဝ်သိုက် အဒိုတ်အၚာ၊ တ္ၚဲပိဝွံဟေၚ် မၞးမှတ်ဝေၚ်အာ၊ စန်ဗုဒ္ဓဂၠိုက် ဂုရုသိုက်ကြာ၊ ဒယိကၠေၚ်ပၠန် တ္ၚဲပန်ဝွံမှာ၊ မြိုက်ဓဇိုက်ပ္ညဳ ကျာ်ဩဳဂေါဝ်ဂါ၊ ဒယိကၠေၚ်ကၠာ အ္စာတွံရောၚ်။

==ကိုန်တ္ၚဲကတ်ဗ္တောန်==

ကတ်ဗ္တောန်ဂှ် ဟီုတွံဂတ၊ အဒိုတ်သိုက်ကတ် ဆမဇ္ၛဟ်ပၠ၊ ဗြဴဗတိမွဲ ကတ်ပြဲညာန၊ စန်အၚာလဝ် သ္ၚိသဝ်ဗုဒ္ဓ၊ ကတ်ဒှ်ဒိုက်ယဲ ခိုဟ်မွဲခဏ၊ ဒစာံမံက်စွေက် ဒုဟ်ဍေက်ဟီုပၠ၊ ယဝ်ကတ်ဂၞန်ကၠာ ဒးဒိုက်အာရ၊ မံက်စွေက်စှ်ပန် ကွးဒးဒဏ်ပၠ၊ စှ်မံက်စွေက်ရ ကတ်စမွဲတန််၊ အ္စာသီုကွး မ္ဒးဘဲဒဏ်၊ သဳဗပေၚ်ရ ဒးမိမပၠန်၊ ကဵုဝေၚ်ဇၟာပ်တန် ဒုဟ်ကတ်ဂၞန်ရောၚ်။

==ကိုန်တ္ၚဲဇိက်ဗ္ၚ==

တ္ၚဲဇိက်ဗ္ၚဂှ် ဟီုတွံမွဲတောၚ်၊ အဒိုတ်ဇိက်ဗ္ၚ သိုက်တုၚ်မရောၚ်၊ စန်ဒြာတ်မွဲတောၚ် ဗုဒ္ဓဂၠောၚ်ရတ်၊ တ္ၚဲအၚာဗိုန် မှတ်ပၠိုန််အဆတ်၊ တ္ၚဲသ္ၚိသဝ်ပ္ညဳ သီုဖရဳသၟတ်၊ ဗြဴဗတိနၚ် ပၠောတ်ဟၚ်ပေၚ်က္ဍတ်၊ ရံၚ်တ္ၚဲဒးဗၞတ် တဵုလွဳသၟတ်ပ .. ။

==ကိုန်တ္ၚဲဟပ်ဝ်ပ္တိတ်ဒြပ်==

တ္ၚဲအဒိုတ်ရ သွံပ္တိတ်ပၠောပ်၊ စန်ယိုက်ဂိုၚ်ပၠောပ် ပစောပ်ကဵုညး၊ ပသဲအၚာ ပဏာသမ္တီ၊ ဗြဴဗတိအဵု မတ်ကဵုညး၊ သိုက်ပ္တိတ်ပၠန် ထဝ်ဩန်ၜဲမး၊ သ္ၚိသဝ်ရာန်ပြေၚ် ဝေၚ်ပကဵုညး၊ သာ်ဝွံမ္ဂး မၞးဝေၚ်တူရူ၊ တ္ၚဲအဒိုတ်သွံ ပၠိုန်ဩောံသ္ၚိတူ၊ စန်ဗိုက်ယာတ်အူ ဒုဟ်ဂၠိုၚ်ပူဆာ၊ အၚာဒါတ်လွဟ်  ဒှ်လေၚ်ပြာပြာ၊ ဝေၚ်ညိမၞးတံ ကသ္ပံသာ၊ သ္ဂောံဝေၚ်မ္ဂး ဂတခိုဟ်အာ၊ သာ်ဝွံတုန်ကၠာ ဟီုတွံအာရောၚ် .. ။

==ကိုန်တ္ၚဲရာန်ဒြပ်==

အဒိုတ်ရာန်ဒြပ် စန်ရာန်ယာတ်ကၠာ၊ ရာန်တိအၚာ ဗုဒ္ဓဝါကၠးဍိက်၊ ဗြဴဗတိသၟတ် ရာန်မတ်မၞိက်၊ သိုက်သၟန်ရာန်ထဝ် ဟီုလဝ်ပမိက်၊ သ္ၚိသဝ်ရာန်ဂၠဴ ရာန််ဖျဴညံၚ်ပိက်၊ တ္ၚဲခိုဟ်ကဵုရာန် ဟီုပ္ကာန်လဝ်ရောၚ်။

==ကိုန်မြိုတ်ကျု==

တ္ၚဲမြိုတ်ကျုဂှ် ဟီုတွံမွဲတောၚ်၊ တ္ၚဲဒိတ္ထဳရောၚ် မွဲတောၚ်ဟီုအာ၊ တ္ၚဲအဒိုတ်ဂှ် ဒိတ္ထဳစှ်ၜါ၊ စန်စှ်မွဲညာတ် စှ်ကၞာတ်အၚာ၊ ဒစိတ်ဗုဒ္ဓ အဌဂုရု၊ တ္ၚဲသိုက်တုန်ဂှ် တဝှ်မေခု၊ သ္ၚိသဝ်တြဴ စဴဒှ်မြိုတ်ကျု၊ ကွာ်တိုက်ဍိုက်ဂၠုၚ် ၜက်လ္ဂုၚ်သတြု၊ ပြေၚ်ကောန်ဒးသာဲ ကၟာဲမွဲဇကု၊ ဒိတ္ထဳမြိုတ်ကျု ဇကုသ္ကန်မှာ .. ။

==ကိိုန်ဗဳလာ==

ဂတဝွံပ္ညဳ ဒိတ္ထဳဗဳလာ၊ အဒိုတ်တြဴ စန်သွဴပန်ကၠာ၊ ဒိတ္ထဳဒစာံ ဝေၚ်သ္ဍာံအၚာ၊ ဗုဒ္ဓထပှ် ဂုရုဂှ်ၜါ၊ သိုက်ဒစိတ်ဓဝ် သ္ၚိသဝ်စှ်ကၠာ၊ တ္ၚဲဒိတ္ထဳကၠာ ဗဳလာဝေၚ်ညိ၊ ယာံဒးဗဳလာ အ္စာဟီုဗျိ၊ သိုၚ်သ္ၚိယဲတဴ ကွာ်တရဴမြိ၊ လ္ပကၠောန်ညိ ဝေၚ်ညိဇၟာပ်ကာ .. ။

==ကိုန်ကာကာပ်==

ဂတဝွံကီု ကာကာပ်ဟီုအာ၊ ဖဝ်ရဂိုန်စဲ မသုန်ထဲဏာ၊ ပသာ်ဇှ်ေအဴ တြဴသေၚ်ဟာ၊ အသာတ်သဝဏ် မွဲတန်ဝေၚ်ကၠာ၊ ဘဒ်အသုတ်ပ္ညဳ ဝေၚ်ဒိတ္ထဳၜါ၊ မြေက္ကသဵုဗိုန် ကထိုန်ပိကၠာ၊ ပုဟ်ကဵုမာ်ပၠန် ဒိတ္ထဳပန်မြာ၊ ကာကာပ်ဒွံဒး လေၚ်သ္အးဖြာဖြာ၊ တဵုက္ၜဴဟွံဍာတ် တဵုဗြာတ်သာဲအာ၊ ဇိက်ဗ္ၚဩောံသာဲ ပြေၚ်ကောန်ကၟာဲခြာ၊ လုပ်ဂြိုပ်ဆဵုတၟံ ကၠောံၜဳဗြံအာ၊ ဟိုတ်ဂှ်

==ကိုန်ဒဿကြိုတ်==

ဒဿကြိုတ်ဂှ် ဂတတွံအာ၊ အဒိုတ်မွဲကၠာ စန်ပန်ဌာန၊ အၚာစှ်ပ္တိတ် ဒစိတ်ဗုဒ္ဓ၊ ဂုရုတရဴ သိုက်ပိစဴပၠ၊ သ္ၚိသဝ်ထပှ် ဒိိတ္ထဳဂှ်ရ၊ ဒဿကြိုတ်ဟေၚ် ဇၟာပ်ကာဝေၚ်ပၠ၊ ပ္တုဲကာလေၚ်ရ ဝေၚ်ညိပခၠန် .. ။

==ကိုန်ဂၞဲရိုတ်==

ဒးဂၞဲရိုတ်ရ ဂတဟီုပၠန်၊ ဗွဲမမံက်မာ စှ်ၜါစှ်ပန်၊ ၜါပန်ဒစာံ ဂါံလုပ်တန်တန်၊ ဗွဲစွေက်ဂှ် ပိထပှ်ပၠန်၊ ဒစိတ်စှ်ပိ ဂၞဲရိုတ်ဂ္ညိပ္တန်၊ ဒိတ္ထဳဂၞဲရိုတ် ပြေၚ်ကောန်အိုတ်သ္ကန်၊ သိုၚ်သ္ၚိတူအာ ဇၟာပ်ကာဝေၚ်ခၠန်၊ အ္စာဂကန်် ဒုဟ်ဇၞော်သန်ရ။

== ၇၃။ ကိုန်တဒ္ဓိုတ်==

ဒိတ္ထဳတဒ္ဓိုတ် ၜိုတ်ဟီုဂတ၊ စဲသဝဏ်အဵု မြေက္ကသဵုပၠ၊ ဒိတ္ထဳထပှ် သၟဟ်ဝေၚ်ပြဟ်ရ၊ ပသာ်ဇှ်ေဗျာံ မာ်ဒစာံဂျ၊ အသာတ်ဘဒ်ပုဟ် ဒစိတ်ဒုဟ်ဟီုပၠ၊ အသုတ်ကထိုန် ဖဝ်ရဂိုန်ဂျ၊ ဒိတ္ထဳစှ်သိုတ် ဒးတဒ္ဓိုတ်ပၠ၊ ပကာအိုတ်ဒဲ ဂၠိုၚ်ကဵုဘဲလ္ၚ၊ ဘဲဂတးဗျာံ ညဲကျာံဘဲကၠ၊ ယဝ်ဟွံဝေၚ်ရ ဒုဟ်ဘဲပလေၚ်၊ စှ်ၜါစှ်ပန် တ္ၚဲစန်ဗပေၚ်၊ သိုၚ်သ္ၚိညးပၠေၚ် သိုၚ်ဇြပ်လေၚ်အာ၊ ဇိက်ဗ္ၚဩောံသာဲ ပြေၚ်ကောန်ကၟာဲကၠာ၊ လုပ်ဂြိုပ်ဆဵုတၟံ ကၠောံၜဳဗြံအာ၊ တ္ၚဲစန်ဗပေၚ် ကၠောန်ကာလေၚ်အာ၊ ဇၟာပ်တဝှ်ကာ ဝေၚ်အာတဝဵု .. ။

==ကိုန်ပြာပ်ဗ္ဒါ==

ပြာပ်ဗဒါရ ဂတဟီုကဵု၊ စဲသဝဏ်ကီု သီုမြေက္ကသဵု၊ ဗြဴဗတိယး သ္ၚိသဝ်ဂးကဵု၊ ဒးပြာပ်ဗဒါ တ္ၚဲၜါဝွံအဵု၊ ပသာ်ဘဒ်အဵု ပုဟ်ဂးကဵုကၠာ၊ ဗုဒ္ဓသိုက်သ္ကဲ ဒှ်ဟုတ်တ္ၚဲၜါ၊ ဇှ်ေဝှ်မာ်ပၠန် အဒိုတ်စန္ဒြာ၊ အသာတ်ကထိုန် ဖဝ်ရဂိုန်နာ၊ ရာဟုဝေၚ်ထဲ သီုတ္ၚဲအၚာ၊ ယာံဒွံဒးဗိုန် ကိုန််ပြာပ်ဗဒါ၊ ကွာ်တိုက်ဍိုက်ဂၠုၚ် ဒက်ဍုၚ်သိုၚ်ဘာ၊ သိုၚ်သ္ၚိဇိက်ဗ္ၚ ဝိဝါဟကၠာ၊ ဒှ်လေၚ်စုတိ အမှုမြိပါ၊ ပြာပ်ဗ္ဒါဟေၚ် သၟတ်ဝေၚ်ဇၟာပ်ကာ၊ တၠပညာ သမ္တီကၠာညိ .. ။

==ကိုန်မြိုတ်ဓဇိုက်==

မြိုတ်ဓဇိုက်ပ္ညဳ ဒိတ္ထဳဂးမာ၊ အဒိုတ်ဒစာံ စန်ဂါံပိကၠာ၊ အၚာထပှ် ဗုဒ္ဓဂှ်ၜါ၊ ဗြဴဗတိပန် သိုက်မွဲပ္တန်ကၠာ၊ သ္ၚိသဝ်မသုန် ဇၞော်ဂုဏ်ပြာထာ၊ မြိုတ်ဓဇိုက်ပ္ညဳ ဒိတ္ထဳဂးမာ၊ မၞးမှတ်ပ္တုဲကာ ပိုန််ဂွံမြာရောၚ်။

==ကိုန်တ္ၚဲမိတ်==

တ္ၚဲဒှ်မိတ်အဵု တွံကဵုမွဲတောၚ်၊ မိတ်အဒိုတ်စိ ဗြဴဗတိရောၚ်၊ စန်ဗုဒ္ဓဂၠောၚ် မိတ်ရောၚ်ဇာတိ၊ အၚာကဵုသိုက် ဍိုက်ဝေၚ်ဟဳရိ၊ ရာဟုသ္ၚိသဝ် မိတ်နူကဝ်ဂၠိ၊ တ္ၚဲဒှ်မိတ်စိ ဒမၠိတွံရောၚ်။

==ကိုန်တ္ၚဲသတြု==

တ္ၚဲသတြုဂှ် တွံကဵုမွဲတောၚ်၊ တ္ၚဲအဒိုတ်ရောၚ် ဂၠောၚ်တ္ၚဲအၚာ၊ စန်ဗြဴဗတိ သတြုမြိပါ၊ သိုက်သ္ၚိသဝ်ဟေၚ် သတြုသေၚ်ဟာ၊ ဗုဒ္ဓရာဟု သတြုပြာပြာ၊ ဝွံဒှ်တ္ၚဲသၟတ် သတြုသေၚ်ဟာ၊ တၠပညာ သမ္တီကၠာညိ .. ။

==ကိုန်ဗြိုဟ်ဍုၚ်-ဗြိုဟ်ကွာန်==

ဗြိုဟ်ဍုၚ်ဗြိုဟ်ကွာန် ဗြိုဟ်ဒပ်ပၞာန်ကၠာ၊ ဇမၠိၚ်အနာံ ဟတ်ဗျာံတုဲမာ၊ ပိပၟဝ်ရ ဒစာံစအာ၊ စှ်ေမွဲယုတ်မာ သှ်ေၜါဇွောံသၠောဲလး၊ ပိပၞာန်လဟဲ ပန်ပြဲဇၞး၊ ဗြိုဟ်မသုန်သ္အး စိုတ်ဍိုန်ဒးသၞတ်၊ တြဴလာဘ ထပှ်ဆဗၞတ်၊ သုန်ဟွံခိုဟ်ဟေၚ် မၞးဝေၚ်အဆတ်၊ ပန်ကၠၚ်သၟဟ်သၟန်် ဒဒိုက်လောန်သၟတ်၊ ဒပ်ဂၠိၚ်လောန်ဗၞတ် ချိုတ်ဖတ်ဖတ်ဟေၚ်၊ သတုံဇၞော်စာန်စး စိုတ်တွံလးလေၚ်၊ ဇွိဇၞော်မ္ဂး ကျအာညးဟေၚ်၊ မုက်ဇၞော်ဇၞးဂၠိုၚ် စိုတ်ခိုၚ်သ္တးသ္တေၚ်၊ ဍုၚ်ဒပ်ဇၞော်ဟေၚ် စိုတ်ဍိုန်သေၚ်ဟာ၊ ဒပ်ဍုၚ်ကွာန်အဵု ဗြိုဟ်ပကဵုမှာ၊ တသိုက်ဂွံမြာ အစာဟီုပ္ညုၚ် .. ။

==ကိုန်ဒ္ဂေတ်လိုက်==

ဒ္ဂေတ်လိုက်ကီု သွက်ပိုဲဟီုပ္ညုၚ်၊ ကာလတောံပုၚ် ပလဂၚ်ဂၞံက်၊ ဟာပ်ပုၚ်လၟံက် သၟေဟ်လှံက်မွဲတန်၊ ပဂိုၚ်စုတ်ဆာဲ ပ္ဍဲထမာဲပၠန်၊ ဆစရုံဂပ် စုတ်ပ္ညပ်မွဲတန်၊ ဇဗၠုဆတ်ဂၞဴ စတဴပိုန်အောန်၊ ဍာ်နုၚ်သွုၚ်ဂွိုၚ် ပကြာတ်ဇိုၚ်ပၠန််၊ ဍာ်သၟေဟ်ကြာတ်ဇိုၚ် ပဂိုၚ်ပဠန်၊ ဂၠိက်ယာတ်ပသၞဴ ဖဴယာတ်ဗြဴပၠန်၊ ထမိၚ်ဒက်တုဲ ကြဴထုဲပဠန်၊ ယာတ်ထၟိၚ်ပၠန်ဟတန်ဒက်ဂၞိၚ်၊ ပဂါံဇုက်တေၚ် ဒလေၚ်ပဂၠန်၊ ဗြဴဟာပ်ပုၚ်ကၠာ ပဆံၚ်လုပ်ပၠန်၊ ကမဵုဗြဴပၠန် စပိုန်အောန်ရောၚ်၊ တူထဝါဲဗြဴ သ္တိက်တဴမွဲတောၚ်၊ ယာတ်လသာလဝ် ဂပ်ဝ်သ္တိက်ရောၚ်၊ သၞုက်ဍာ်ပလဝ် ယာံလဝ်ဒှ်ဍောၚ်၊ ဍာ်နုၚ်သွုၚ်ရ ပကဵုဇတ်ရောၚ်၊ ဟီုအရေဝ်ညး ပိုန်စ္ဍးဒြပ်ယောၚ်၊ ဒးဂရိုဟ်ပ္ညဳ ညးမၞုံသဳရောၚ်၊ သ္ဒးက္ၜေံလက်ပ္ညဳ ခမဳဟွံယောၚ်၊ ပိုန်ဘိုက်ဟုတ်ပၠန် ဒုဟ်ဇၞော်သန်ရောၚ်၊ ပလဳပလန် ဟီုပၠန်မွဲတောၚ်၊ ကျာ်ဩဳဟုတ်သန် ပိုန်ဘိုက်အောန်ရောၚ်၊ ဇပုၚ်ဇဗ ဗြံက်ဗြဒးဍောၚ်၊ သ္တိက်ဟွံကြာတ်ဇိုၚ် ဒဒိုက်ဂၠိုၚ်တောၚ်၊ သ္တိက်က္ဍိုပ်သၟဝ်ကျာ ဏာဒှ်လမောၚ်၊ ဟွံက္ၜဴပါၚ်ပ္ညဳ ဟွံလာၚ်မုက််ရောၚ်၊ ကျာ်ဩဳပါၚ်ယုတ် ကွိုန်ဟုတ်မွဲတောၚ်၊ သော်ဂၠိၚ်ဓဇက် ဟရေက်ပိုန်ယောၚ်၊ ဩောံယာ်တောံပုၚ် ဒစုၚ်စဲရောၚ်၊ ဒဒိုခ်ဂၠိုၚ်တောၚ် ရောၚ်အ္စာဂး၊ မၞးတံပ္ဍဲလိုက် ဒဒိုက်သၟိက်ဗၠး၊ စှ်ေဝေၚ်အိုတ်သ္အး တုဲသ္ဂောံဗၠးရောၚ် .. ။

==ကိုန်သုတ်ဇာတ် လၟေၚ်နက်သတ်ပိထပ်==

* နက်ကျတ်မွဲကွေံ ဂစေံကဵုကၞုဲ စှ်ဖျိုန်ကောန်တုဲ ကၞုဲစကောန်ဍေံ စှ်ဒစိတ်ကွေံ ဣသိဂွံဇၞး .. ။


* နက်ကျတ်ၜါပ္ညဳ သေဌဳပကောန််၊ စှ်မွဲပြဲလောန် ကောန်သေဌဳချိုတ်၊ ၜါစှော်ဒါတ်ဩိုဟ် ဒှ်မှာသေဌဳ .. ။


* ပိမိမဒဳ ဒ္ၚဳပၞုက်ကောန််ကၠာ၊ နက်ကျတ်စှ်ၜါ ၜတ်ဒၞာဲဇိုၚ်မ၊ ၜါစှော်မွဲရ ဇၞးမဂွံဒၞာဲ .. ။


* ပန်ဆဒ္ဒန်ဗၠာဲ ချာဲဒေါၚ်လစ၊ စှ်ပိဒးပၠန် သဝန်လမ၊ ၜါစှော်ၜါအဴ သ္ဂောံဖျဴဂြၚ်ရ .. ။


* မသုန်ယက္ခ ဂွံရကေတ်ဏာ၊ စှ်ပန်ဒးကၠာ မှာဗောဓိသတ်၊ ၜါစှော်ပိသၟတ် ဒါန်ထတ်ဒှ်သၟိၚ်၊ တရဴတုန်ရ ပြဘာဝတဳ၊ စှ်သုန်အနဳ မိကျာ်သဳဒဴ၊ ၜါစှော်ပန်ဒး ဇၞးပၞာန်ဂွံဗြဴ .. ။


* ထပှ်သၟဳသၟပ် ရုပ်အ္စာသွဴ၊ ဒးစှ်တြဴ ဒးစဴဌာန်ယီု၊ ၜါဣသုန်ကီု ဣန်ဂယိုၚ်ကဵုရ .. ။


* နက်ကျတ်ဒစာံ ပြောဟိတ်ဗျာံဒဏ်၊ စှ်ထပှ်အဴ ဒဴစဴတၟံဩန်၊ ၜါစှော်တြဴ သၟိၚ်ဂွံဗြဴပၠန် .. ။


* ဒစိတ်စဴညန် ဒဏ်သုဒ္ဒပြဵု၊ စှ်ဒစာံကီု ဒးဟီုဇိမ်သၟတ်၊ ဒးနက်ကျတ်ကၠာ ၜါစှော်ထပှ်၊ ဗောဓိသတ်ဂှ် သ္ဂောံတွံဓဝ်ရောၚ်။

==ကိုန်စၞောန်ထ္ၜးလၟေၚ်ဌာန်ဒၟံၚ်နကျတ်ပိထပ်==

မွဲဒိုက်ဂတ်ကၠာ ၜါသေဌဳဂ္ညိ၊ ပိစောရပၠန် ပန်ဗၞိက်တုန်၊ မသုန်တုန်ရ ခစနာဲစာ၊ ဒေဝဂစ္ဆ သတ္တဝါတ်ဂါတ်၊ ဗာဇ္ဇခါတ်ကၠာ အဌရာဇာ၊ နဝဘိက္ခု သာ်ဝွံရောၚ်ဇန် .. ။


၁ ၂ ၃ ၄ ၅ ၆ ၇ ၈ ၉

၁၀ ၁၁ ၁၂ ၁၃ ၁၄ ၁၅ ၁၆ ၁၇ ၁၈ ၁၉

၂၀ ၂၁ ၂၂ ၂၃ ၂၄ ၂၅ ၂၆ ၂၇ ။

==ကိုန်နကျတ်ယးမတ်ၜါ==

သုန်မွဲၜါဗျာံ ဒစာံဒစိတ်၊ စှ်တိတ်စှ်မွဲ စှ်ထပှ်ပြဲ၊ ပ္ဍဲစှ်ဒစာံဂါံစှ်ဒစိတ် ၜါစှော်ဟွံခြာ၊ ၜါစှော်တြဴ ခိုဟ်တဴလအိတ်၊ ဇၟာပ်ကာစိုပ်သိတ် လ္အိတ်နက်ကျတ် ယးမတ်ၜါပြဲ .. ။

==ကိုန်နကျတ်ဂၠုမတ်မွဲ==

ပန်မသုန်အဴ တြဴစှ်ပိ၊ စှ်ပန်ဂ္ညိထဲ စှ်သုန်မွဲတဲ၊ ပ္ဍဲၜါစှော်ၜါ ၜါစှော်ပိရိုတ်၊ ၜါစှော်ပန်သၟတ် နက်ကျတ်ဝွံဆက်၊ ကၠက်မတ်မွဲဒိုဟ် ဇၟာပ်ကာဟွံခိုဟ်၊ သွိုဟ်ပကာသၟတ်် ဆဗၞတ်ကဵုပြဲ .. ။

==ကိုန်နကျတ်ဂၠုမတ်ၜါ==

နက်ကျတ်ဝွံကၠာ စှ်ၜါတုန််ကီု၊ သီုၜါစှော်မွဲ စှ်တြဴပြဲ ပ္ဍဲထပှ်တုန်၊ ၜါဣသုန်ကီု ဒးနက်ကျတ်ဝွံ၊ ဒမၠုမတ်ၜါ အာအိုတ်လမျီု ဇၟာပ်ကာအိုဿီု ဗီုဂွံစှ်ေပါဲ ဂၠာဲအခါပြဲ .. ။

==ကိုန်ရေက်သုန်သာသနာ==

ထပှ်ကဵုပိ ဒှ်တ္ၚဲအဒိုတ် လ္ပကဵုဝိုတ်မှာ၊ စန်တုန်မှာ မသုန်အဌာ အာစာံလဝ်ကိုန်၊ အၚာတုန်ဂှ် စှ်ကဵုစတု သာ်ဝွံလဝ်ကိုန်၊ ဗုဒ္ဓဝါဗိုန် ပ္တိုန်လဝ်စိုတ်တန် မသုန်ကဵုၜါ၊ ဂုရုတြဴနှဴ ဝလ္အိတ် ဒးတိတ်အ္စာ၊ သိုက်စတုတ္ထာ လအာထပှ် တိုၚ်တဝှ်ဂုန်၊ သောရဳအဌံ စတုလံၚ်ပ္တန် ကျာ်အရှန်ပ္ဍုန်၊ ယဝ်ဒးရေက်သုန် သုန်ဂြာံလ္ၚု မေခုအ္စာ၊ ၜိုန်သာသနာ ယဝ်ရပါမြိ ဒးစုတိဘၚ်၊ ခမဳဒးရာံ အရှာံဂြာံသိတ် လၚုသ္ၚိတ်က္ဍၚ်၊ ဓါတ်ကျာ်သၟိၚ်သၚ် ၜိုန်ခၠၚ်လဟီု ဒးလာ်ပြဵုအာ .. ။

==ကိုန်ရေက်သုန်ကျာ်==

ဗွဲမမံက်မာ သိုက်ကဵုအၚာ ဇၟာပ်ကာပကၠောန််၊ စွေက်ပၠန် စန်ဗြဴဗတိ ဝေၚ်ညိဇၟာပ်ကာ၊ ယဝ်ရကၠောန် လေၚ်ပၠန်ဟွံပိုတ် ဒြပ်အိုတ်ပြာပြာ၊ ရေက်သုန်ကျာ်ကၠာ ခါဟွံဝေၚ်သွံ ဂွံဒြပ်အိုတ်ပၠန် .. ။

==ကိုန်လုတ်စရိုတ်==

စာၚ်ခဍံက်ကၞဳ ကၠဵုကဳတၠ ဗဂဲစကောန်၊ ရိပကၞံၚ်ပၠန် မံၚ်ဗ္ဂန်ကဝ လပပညိ၊ ကြိက်ကဵုတောဝ်ပၠန် ဗဂန်သၞဴ လ္ပပတဴညိ၊ လုတ်အာစရိ ဒမၠိပပ မိမဂကန် .. ။

==ကိုန်ဗြိုဟ်ဖဴ==

ဇမၠိၚ်ဖဴပြဲ ၜါဟတ်မွဲမိဟ် ပကဵုသှ်ေညိ၊ မုက်ၜါဟတ်ဂၠိ ဒမၠိသဘဴ ကၠောန်ဖဴဂွံပိုန်၊ စိုတ်ၜိုဟ်လ္ဂူ ဟွံတူပၟတ် ကမၠတ်ဟွံဂဂံၚ်တိုန်၊ ဗြိုဟ်မသုန်ဗိုန် နွံပိုန်သဘဴ မၞးကၠောန်ဖဴညိ။

==ကိုန်ဗြိုဟ်ဖဴ မွဲနဲပၠန်==

ဇမၠိၚ်ဖဴပြဲ ၜါဟတ်မွဲမိဟ် သက်သၟေဟ်လုံတိ၊ မုက်ၜါဟတ်စိ မွဲမိဟ်ဂ္ညိတုန် ဗြိုဟ်မသုန်ဒး၊ သတြုပါဲဒဴ ဍိက်သ္ကံဗြဴဂၠိုၚ် နာံရိုၚ်သ္ကံသွး၊ ပိုန်ဟာန်လှဲလး သွးဒေဝတဴ မၞးကၠောန်ဖဴညိ .. ။

==ကိုန်ဗြိုဟ်ဇံၚ်ဟာပ်ပုၚ်==

ဇမၠိၚ်ဇံၚ်ပုၚ် မွဲဟတ်ပ္ညုၚ်ဂ္ညိ ပိလပုဟ်ဂၠိ၊ မုက်ၜါမိဟ်စိ ဒမၠိပမှာ ၜါလပုဟ်သၟတ်၊ ဇံၚ်ဂှ်ဟာပ်ပုၚ် ပိုန်ဟာန်စိုပ်ကၠုၚ် ကြိုပ်ယဿပတ်၊ ဗြိုဟ်မသုန်သၟတ် သၞောဝ်ဇံၚ်ပုၚ်ဂွိုၚ်၊ ဂိုၚ်သမ္တီညိ .. ။

==ကိုန်သၞေဝ်ဟွံဂပ်ဝ်တဵုဗွိုၚ်သ္ၚိ==

ဗၟံက်သ္ၚိရ သၞေဝ်တောံသွ ပတဵုဒမၠိ၊ သမၠုၚ်ကျာသ္ၚိ ပတဵုညိသၟတ် သတ်ဇုက်ၜဲဟေၚ်၊ သၟတ်ကျာလှိုန် ကွိုန်ပဠိုတ်အဵု ဓဇိုက်ကဵုဝေၚ်၊ယဝ်ဟွံစှ်ေဝေၚ် ကသူကၞေၚ်သိုခ် တိုၚ်ဒးဒိုက်ရောၚ်။

==ကိုန်လုတ်အာပွ==

ကြေၚ်ပကဝ တဏိန်ဇလ ဇဗတရၚ်၊ ထအိုတ်တသၚ် ဒမၚ်ၜဝ်ပ္ညဳ ကၞဳဒုန်ကဠိ၊ ဒယိုၚ်ခမောဝ် ကၠေံဆုလံက်ညိ ဇိုၚ်ကမဳစိ၊ ဒဇိုဟ်ပၠာံသ္ၚိ စိုတ်ညိဟွံသိုခ် သေဌဳဒိုက်အာ .. ။

==ကိုန်လုတ်အာပွ မွဲနဲပၠန်==

လပိုဟ်ဗိုၚ်တိုန် ကဠိဒုန်တောဝ် ယဝ်ပသ္က၊ ဗြဴဥတုရ ပမွဲဂကောံ ဗန်က္ၜံၚ်ဗျောံဒေၚ်၊ သ္တိက်ဟွံကြာတ်ဇိုၚ် ဒၟံၚ်ဇိုၚ်ဓယူ ဇကုချူဝေၚ်၊ ဂဇံတရၚ် ခဍံၚ်ဝေၚ်ကၞဳ ဒှ်ခါခဏဳရ။

==ကိုန်တၞံဆုဂပ်ဝ်တဵုဗွိုၚ်သ္ၚိ==

ဗၟံက်ဗြာတ်ဗြဴ ဗဳတဴဨသာန် ပဃိုတ်ဌာန်ဗ္ဒဝ်၊ သၠုၚ်ကျာကြုက်ထဝ် သၟဝ်ကျာကလုဲ တဵုတုဲသိုၚ်သ္ၚိ၊ ဗာယပ်ၜုန္နရိက် သဘိက်အဂၞဲ နဲမ္ဂးညိ၊ ပၞဟ်နေရတိ ဒမၠိကဵုတဵု သိုက်တွဵုကဝ်ရောၚ် .. ။

==ကိုန်တၞံဆုဟွံဂပ်ဝ်တဵုပ္ဍဲဍုၚ်ကွာန်==

ကြိက်အရံၚ်တ္ၚဲ ဇြဲအဓိတာန်ရ ဇဗကဵုကြေၚ်၊ ဗပုၚ်ဗပေၚ် လမေၚ်ဆုဂှ် ဒှ်သက္ကုဖဵု၊ တဵုပ္ဍဲဍုၚ်ကွာန် ဌာန်ဂှ်လ္ၚု ဇကုလေၚ်အဵု၊ ဟွံတီဒးတဵု ပူဂဵုပ္ဍဲလိုက် ဒးဒိုက်အာဟေၚ်။

==ကိုန်လုတ်အာပွ မွဲနဲပၠန်==

သၞလံက်ညဳ ကၞဳဒုန်ဇဗ သၠကမောတ်ဂၠောန်၊ မုခ်စိၚ်တိတ်လောန် က္ဍိုပ်ဂၠောန်ဂၠိၚ်မဵု တိုန်ယဵုလဝ်သၠ၊ ကဝလတ်ကၞဳ ဒၞဳလံၚ်တၟိ တိလံၚ်ဖဴရ၊ လုတ်အာတုန်ရ ပွဝွံသွံ ပကဵုဂွံလောန်။

==ကိုန်တ္ၚဲတိုန်သ္ၚိ==

အဒိုတ်တိုန်သ္ၚိသၟတ် ကျာ်ရတ်ကဵုပ္တိုန်သ္ၚိကၠာ၊ သ္ကဝ်ဂၞဳကဵုပ္တိုန်ကၠာ ခါဂှ်တ္ၚဲစန်၊ အၚာယဝ်တိုန်ပၠန် ထဝ်ဩန်ပ္တိုန်ကၠာရောၚ်၊ စဟာပ်တုဲဒှ်ရ ဗုဒ္ဓတွံဟွံယောၚ်၊ မြမောဝ်ဓုပ်သ္ဍဴရောၚ် ပ္ဍဲတောၚ်တ္ၚဲဗြဴဗတိ၊ တ္ၚဲသိုက်ယဝ်တိုန်သ္ၚိ မိမကဵုတိုန်ကၠာ၊ သ္ၚိသဝ်ယဝ်တိုန် တိုၚ်ကိုန်ဟောရာ၊ တိုန်သ္ၚိဒးတူ ဒးသာဲနူမိမၜါ၊ သေက်ဇဵုဒှ်ကယျာန် ဒးတိုန်သ္ၚိရုၚ် ဌာန်စာ ၊ လၟေၚ်ကိုန်တိုန်သ္ၚိပၠန် စဳဇန်ညံၚ်ဍောၚ်သွာ၊ မြိုက်ဓဇိုက်ဂွံမြာ နိမိတ်သၞဲဟွံပါမြိ၊ ဂွံရကိုန်တိုန်သ္ၚိ သမ္တီညိ လ္ပကဵုမှာ။

==ကိုန်ပရေၚ်နူကၠာဟွံဂွံတိုန်သ္ၚိတၟိ==

နူကၠာဟွံတိုန်သ္ၚိတၟိ ဌာန်ဂလာန်အ္စာတံဗကန်၊ ချူဖဍုက်ဍာ်စၠန် ပိတန်ကဵုဒက်ၝောံတၞိန်၊ ပါၚ်တရၚ်မဟိန်ဗိန် မိန်ဇလထပှ်ကၞာၚ်၊ နုၚ်တၟိမဂေါဝ်သာၚ် ဍာ်လာၚ်ထီုမြမောဝ် ဖုန်သဍဳဂၞဳသ္ကဝ် လးလဝ်မခမူက္ဍဝ်၊ ဗွဲဒိုဟ်ဗၟံက်ဆတ္တဝ် ကဵုခၚောဝ်ကျာ်ဓရ်သၚ်၊ ဗွဲဒိုဟ်သၠုၚ်ကျာက္ဍၚ် ကဵုလၚောဝ်မိကဵုမ ဗွဲဒိုဟ်ပဠိုတ်ရ ကဵုလၚောဝ်ဘုမ္မဇဵု၊ ဗွဲဒိုဟ်သၟဝ်ကျာအဵု ကဵုလ္ၚောဝ်တၠသ္ၚိအဴ၊ ဒယိုၚ်ပန်ပ္ဍေန်ပၞာၚ်သ္ဍဴ ကာလဂှ် ဒြပ်စဴတန်၊ မိၚ်ဟာနာဲထဝ်ဝန် သွက်ဇန်ပ္ဍဲလောက၊ ကိုန်ဝွံ နူတမၠာအ္စာတံ တွံစွံလဝ်ရောၚ် ... ။

==ကိုန်သ္ၚိတၟိ စၞောန်ထ္ၜးဒၞာဲစွံဒြပ်==

တိုန်သ္ၚိတၟိ အဂ္ဂိသ္ၚုဩောံ ဗၟံက်စွံကၠာ၊ ထဍိုၚ်တ္ၚမာ အဂၞဲဏာပ္ညုၚ် သၠုၚ်ကျာတၟံ၊ ဓရဳသ္ကဝ် ပဠိုတ်လဝ်ပၠန် ပညာသိပ်ဇၟံ၊ သ္ဂေဟ်ဍိက်သ္ကံ အိုတ်တၟဲညး ဟီုထိုၚ်သးတဴ။ ။ ဨသာန်ပ္ညုၚ် လဝ်ပုၚ်ကလောံ သၟဝ်ကျာကေတ်နၚ်ကဏုသၚ်စွံ ဗာယပ်တုန််သွံ ပ္ကဴဍာ်စွံလဝ် ပိုန်ဟာန်ဇၞော်မောဝ် စွံလဝ်ဒေါဝ်သ္ၚိ၊ ပြေၚ်ဂၠဴသက်လက် ဒက်လဝ်သၟဝ်သ္ၚိ၊ သ္ဂေဟ်ပိုန်ဣဓိ ရတ်ပိဂွံယိုက် သိုက်တွဵုကဝ်ရောၚ်။

==ကိုန်ဂွံစွံဒယိုၚ်==

စွံဒယိုၚ်သၟတ် ဗၟံက်ယဝ်သွတ် ဒြပ်ရတ်လေၚ်စိ၊ အဂၞဲသွတ်စိ သ္ၚိကမၠတ်ကၠုၚ် သၠုၚ်ကျာချိုတ် နေရတိသၟတ် ဒြပ်ရတ်ဍိက်သ္ကံ သိုက်လံခိုဟ်အိုတ်၊ သွတ်စွံပဠိုတ် အိုတ်လာဘ်သကာ ဂွံဟေၚ်ဇာတိ .. ။

==ကိုန်ကောန်ၚာ်ၚေက်တိုန််==

ကောန်ၚာ်ဝွံ ဂွုၚ်သၟဝ်ယဝ်ရၚေက်တိုန်ကၠာမ္ဂး မိမသ္ဂောံဒှ်တသိုက်ရ၊ ဂွုၚ်လတူယဝ်ရၚေက်တိုန်ကၠာမ္ဂး မိမဒြပ်လာဲလေၚ်ရ၊ ၜိုန်ခိုဟ်စဒၟံၚ်ကီုလေဝ် ဒးဝါတ်စှ်ေရ။

==ကိုန်လွဳဂၠဴ==

ဂၠဴတ္ကံဂၠိၚ် ဂၠဴမုက်ဂၠိၚ် ဂၠဴဂြၚ်ဂၠိၚ် ဂၠဴတသော်ကဝေန် ဂၠဴဗ္တဂၠိၚ် ဂၠဴတသော်ကြံၚ်မ္ၚိုဟ် ဣဝွံ ဂၠဴဂမၠိုၚ် မဟီုကၠုၚ်တုဲဝွံ ကဵုဂုဏ်ကဵုတၠရောၚ်။


ဂၠဴဍံက်ဓဝါန်ကီု ဂၠဴဗကေတ် ဂၠဴဂြၚ်စဝ် ဂၠဴသၞေပ်ခရာ ဂၠဴၚေက်သိၚ် ကာလဗဂန်ဏာကွဳမ္ဂး ဂၠဴမဝေၚ်အာဇိုၚ်တဲကီု ဂၠဴက္ဍိုပ်ဂၠေံ ပ္ဍဲဒၞာဲဒဳမတ်စိၚ် ညံၚ်ရဴညးမကွက်လဝ်ပုၚ်ဂွဳကီု ဂၠဴဂမၠိုၚ်ဝွံ ယဝ်ရလွဳပရာမ္ဂး ဒှ်လလေၚ်ဖဵုကဵုတၠရောၚ်။


ဂၠဴမုက်ၜေဲ ဂၠဴဂြၚ်ၜေဲ ဂၠဴဗ္တဂၠေံ ဂၠဴတဲဂၠိၚ် ဂၠဴဂွေၚ်မတ်ၚေတ် ဂၠဴဍာ်ရမတ်ဓဇူ ဂၠဴမတ်ကၠက် ဂၠဴလတာ်ဂၠိၚ် ဂၠဴသၞေပ်ဂၠိၚ် ဂၠဴမၞုံဇိုၚ်တဲမေက်စာ်ဒၟံၚ် ဂၠဴမၞုံသာ်ညံၚ်တၞးဒကှ် ဂၠဴတၞုၚ်ဇိုၚ်ဂၠိၚ် ဂၠဴမၞုံသာ်လ္ပာ်သ္ကဲပါဲ ဂၠဴမုဟ်ဂၠေံ ဂၠဴဂွေၚ်မတ်လ္စံက် ဣဝွံ ဂၠဴဂမၠိုၚ် မဟီုကၠုၚ်တုဲဝွံ ပွမဂြိုဟ်ပလီုကဵု အာယုက်တၠသ္ၚိဇကုရ .. ။


ဂၠဴသၚ်နွံပ္ဍဲတ္ကံ ပ္ဍဲကဵုက္ဍဟ် နွံဒၟံၚ်ညံၚ်ရဴဒဟောဝ်ဂၠဴ မၞုံကဵုသာ်ဗု ပ္ဍဲဒၞာဲဇိုၚ်ပန်ကီု ပ္ဍဲကဵုဗ္တကီု ဂၠဴဂမၠိုၚ်ဝွံ ကဵုဂုဏ်ဖဵုကဵုပ္ဍဲတၠရောၚ်။ ။ ဂၠဴတိတ်ကၠုၚ်နူခရိုၚ်တုဲ ဂြုတ်တဴဒၟံၚ် ဟဂွံသ္ကုတ်ကီု ကာလလုပ်တဴခရိုၚ်ပၠန် ဂြုတ်တဴဒၟံၚ် ဟဂွံသ္ကုတ်ကီု ဂၠဴတၞုၚ်ဇိုၚ်ဗုဒၟံၚ်ကီု ဂၠဴဂမၠိုၚ် မဟီုကၠုၚ်တုဲဝွံ ယဝ်ဂွံလွဳပရာမ္ဂး ၜိုန်ဒှ်ဒၟံၚ်ဍိက်ညးကီုလေဝ် သ္ဂောံဒှ်တၠညးရောၚ် .. ။


ဂၠဴမၞုံသၚ်လတူစးမ္ဂး သ္ဂောံဒှ်တသိုက်ရ သၚ်မၞုံပ္ဍဲဗ္တမ္ဂး ကလိဂွံသ္ၚုဩောံဂၠိုၚ်ရ ကတောဝ်ဂၠေံ သၞေပ်ဂၠိၚ် မတ်ဇၞော် ဣဝွံဂၠဴဂမၠိုၚ် ကဵုဂုဏ်ကဵုတၠရောၚ် .. ။

==ကိုန််ဂအာၚ်သ္ၚိ==

* ဂအာၚ်သ္ၚိ ညံၚ်ရဴစၞိန်စးချေံဂှ် ယဝ်ရပဒတဴမ္ဂး တူပၟတ်ဒြပ်လေၚ်ရ ဒှ်ဂအာၚ်ကမၠတ်ရောၚ်။


* ဂအာၚ်သ္ၚိ အဒေါဝ်ခလံက်ဂှ် ယဝ်ရပဒတဴမ္ဂး ယဲဂၠိုၚ်ချိုတ်ပြဟ်ရ ဒှ်ဂအာၚ်လကိုဟ်ရောၚ်။


* ဂအာၚ်သ္ၚိဗၟံက်သဝ် ယဝ်ရပဒတဴမ္ဂး ဒးတူစာ်ခြာရ ဒှ်ဂအာၚ်မာရောၚ်။


* ဂအာၚ်သ္ၚိဗွဲဒိုဟ်အဂၞဲသဝ် ယဝ်ရပဒတဴမ္ဂး ဒှ်အမှုကဵုရဲသၟိၚ်ရ ဒးဂအာၚ်သ္ၚိ သၟိၚ်ဗန္ဓုလရောၚ် သၟိၚ်ဗန္ဓုလကဵုကောန်ပိစှော်ၜါ ညးဂစိုတ်ကၠေံရောၚ်။


* ဂအာၚ်သ္ၚိဗွဲဒိုဟ်သၠုၚ်ကျာသဝ် ယဝ်ရပဒတဴမ္ဂး ယဲဂၠိုၚ်ရ ဒှ်ဂအာၚ်အဆေဝ်သွဝ်ရောၚ်။


* ဂအာၚ်သ္ၚိဗွဲဒိုဟ်နေရတိသဝ် ယဝ်ရပဒတဴမ္ဂး မ္ဒးဒိုက်ဒိန်ရ ဒးဂအာၚ်ဗၠာဲအတိဒုက္ခရောၚ်။


* ဂအာၚ်သ္ၚိဗွဲဒိုဟ်ပဠိုတ်သဝ် ယဝ်ရပဒတဴမ္ဂး မ္ဒးစာ်စ္ဍးအာနူကောန်သမ္ဘာရ ဒှ်ဂအာၚ်ဨကရာဇ်ရောၚ်။


* ဂအာၚ်သ္ၚိဗာယပ်သဝ် ယဝ်ရပဒတဴမ္ဂး မ္ဒးသေက်ဇဵုကဵုတၠပိုန်တုဲ ညးဗက်ထောံကၠေံနူကဵုဂအာၚ်ရ ဒှ်ဂအာၚ်သေဌဳရောၚ်။


* ဂအာၚ်သ္ၚိသၟဝ်ကျာသဝ် ယဝ်ရပဒတဴမ္ဂး ဒးဘဲကံတ္ၚရ ဒှ်ဂအာၚ်စိၚ်ဆဒ္ဒန််ရောၚ်။


* ဂအာၚ်သ္ၚိရာဟုသဝ် ယဝ်ရပဒတဴမ္ဂး တၠဂအာၚ်ဂှ် စိုတ်ဂြိုဟ်သ္ကာတ်လောန်ရ ဟွံအပ်ကဵုညး ပန်ဒိုဟ်ဒ္စာံဒိုဟ်သက်သက်ရ ဒှ်ဂအာၚ်အဟံပုရိသာတ်ရောၚ်။


* ဂအာၚ်အဒေါဝ်သ္ၚိ ညံၚ်ရဴစးကၞုဟ် ယဝ်ရပဒတဴမ္ဂး ဒးလေၚ်ရ။


* ဂအာၚ်သ္ၚိတးညံၚ်ရဴမုခ်ဖမ် ခဍမ်ညံၚ်ရဴစက်ဂိတုမပေၚ်ဂှ် ယဝ်ရပဒတဴမ္ဂး ပြဲလောန်ရ သ္ဂောံဒုၚ်ပူဇဴညးအိုဿီုရ။

==ကိုန်ရုဲဂအာၚ်သ္ၚိ==
==ကိုန်ရံၚ်စမွဲနဲပၠန်==
==ကိုန်က္ၜၚ်==
==ကိုန်မာကရာကောန်ၚာ်==
==ကိုန်တွဟ်အၚ်္ဂဝိဇ္ဇာ==
==ကိုန်မုက်ကလော်ဇၞော်==
==ကိုန်ဌာန်ဒၟံၚ် မုက်ကလော်ဇၞော်ဇိုၚ်ဂၞေဟ််စက် ဝါသောလၟေၚ်ထပှ်တ္ၚဲ==
==ကိုန််ဒိုဟ်ဟွံဂပ်ဝ်ကွာ်တရဴ==
==ကိုန်ကွာ်တရဴစၞောန်ဇၞး==
==ကိုန်ညာတ်နိမိတ်ဟွံခိုဟ်==
==ကိုန်ညာတ်နိမိတ်ခိုဟ်==
==ကိုန်တွာ်စၞောန် တွာ်တရဴမွဲနဲပၠန်==
==ကိုန်စၞောန်ထ္ၜးကွာ်တရဴ မွဲနဲပၠန်==
==ကိုန်ဂတဝ်သာဲဍောတ်==
==ကိုန်တ္ၚဲညးကၠုၚ်ကဵုပရိုၚ်ဂၠုၚ်==
==ကိုန်ရုဲတၚ်ဂၠုၚ်==
==ကိုန်လၟေၚ်တၚ်ဂၠုၚ်==
==ကိုန်ဖ္ဍုန်ရတ်ပ္ဍဲဂၠုၚ်==
==ကိုန်ဗီုဂွံဗစဗဴဗိန်ဂၠုၚ်==
==ကိုန်တန်အာယုက် တန်နကျတ်တၞဟ်ဟ်==
==ကိုန်ကွာ်တရဴ==
==ကိုန်ဗြဲဂူ==
==ကိုန်ကာတ္ၚဲထပှ်==
==ကိုန်ဆုနာံတ္ၚဲထပှ်==
==ကိုန်အက္ခရ်နာံတ္ၚဲထပှ်==
==ကိုန်ဂဂဵုဗြု==
==ကိုန်ဂြၚ်ဂိတု==
==ကိုန်ထအအ်==
==ကိုန်ဖျေံပုၚ်ခဝ်ကၠံဒစာံ==
==ကိုန်ဖျေံပုၚ်ခဝ်ၜါစှော်သုန််==
==ကိုန်ပုၚ်ခဝ်ပိစှော်ပိ==
==ကိုန်ပုၚ်ခဝ်တြဴစှော်မသုန်==
==ကိုန်ပုၚ်ခဝ်ကၠံဒစာံ သီုသၠဆုနာံမိတ်==
==ကိုန်တၞီမွဲဗီုပၠန်==
==ကိုန်ညးသၟာန်ယဲ ပ္ဍဲမပ္တံတ္ၚဲအဒိုတ်==
==ကိုန်ကာပိ==
==ကိုန်ကာထပှ်==
==ကိုန်စိိၚ်==
==ကိုန်စေတဳ==
==ကိုန်ဂြိုဟ်ဒီု==
==ကိုန်ဂြိုဟ်မၚ်စ==
==ကိုန်ဂြိုဟ်တွာ်==
==ကိုန်ဆုမဒှ်သၟိၚ် ဗွဲလၟေၚ်ဂိတုစှ်ၜါ==
==ကိုန်ဆုမဒှ်သၟိၚ် ဗွဲလၟေၚ်တ္ၚဲထပှ်==
==ကိုန်ဒ္ဂေတ်လိုက်==
==ကိုန်ကာတ္ၚဲတ္ကံပန်==
==ကိုန်တ္ၚဲရာဇာ==
==ကိုန်ဂွံတီ ဂစေံကၟက်-ဂစေံၝောံ==
==ကိုန်ဒဇဵုစာၚ်==
==ကိုန်ကွာ်တရဴ==
==ကိုန်ညးမအာဒၟံၚ်တရဴ==
==ပူဂဵုမၞုံကဵုဣဓိ ဟဂပ်ဝ်သ္ပ==
==ကိုန်မၞိဟ်ဗြဴ ဇၞးမၞိဟ်တြုံ==
==ကိုန်မၞိဟ်ဗြဴသၠးတိတ်ကောန်ၚာ်==
==ကိုန်နိမိတ်ဍုၚ်ကွာန်လီုလာ်==
==ကိုန်ဟဂပ်ဝ်ကၠောန်ကမၠောန်==
==ကိုန်နိမိတ်ဒှ်ပရိုက်ဘဲ==
==ကိုန်ဂအဳရိ==
==ကိုန်ဂၠိက်ယာတ်==
==ကိိုန််ဂစေံကၟက်==
==ကိုန်ကလော်သ္ပ==
==ကိုန်ပၠေၚ်ကၠေံနိမိတ်သၞဲဟွံခိုဟ်==
==ကိုန်သာဲလုပ်ဇူပ္ဍဲသ္ၚိ==
==ကိုန်နိမိတ်သတ်လုပ်ပ္ဍဲသ္ၚိ==
==ကိုန်ကၞအ်ဂြုန်==
==ကိုန်ဗ္ဂဲလရိုအ်==
==ကိုန်ဇြုံတိုန်သ္ၚိ==
==ကိုန်ဂစေံဍုန်==
==ကိုန်ကၞိ-ဂစက်ဇြုံ-ဇာဖိုၚ်ဒတုံ==
==ကိိုန်ဂစက်ဂြိပ်တိုန်အာ==
==ကိုန်ဂစက်-ဂစေံ-ဂစောတ်==
==ကိုန်ကၞိလရိုအ်-ကၞိဒတုံစှ်ေ==
==ကိုန်ကၞိဂြိပ်တိုန်အာလတူဇကု==
==ကိုန်ကၞိကိတ်ဇကု==
==ကိုန်ကၞိကိတ်ဂၠိက်ယာတ်==
==ကိုန်ကၞိဂြိပ်ဂွါန်တိုန်အာ==
==ကိုန််လွဳစာၚ်မၞုံကဵုမ္ၚဵု==
==ကိုန်ကၠဵုတိုန်သ္ၚိ==
==ကိုန်ကၠဵုအာပဿဴ==
==ကိုန်ကၠဵုသၠးကောန်==
==ကိုန်ကၠဵုမလုပ်ကိုန်==
==ကိုန်ဂၠုၚ်ဇိုၚ်တၞိန်တ္ၚဓာတ်မၞုံကဵုမတ်==
==ကိုန်တ္ၚဲကဵုဒြပ် ဒလေံဒြပ် ဟွံဂပ်ဝ်သ္ပ==
==ကိုန်တၞံဆုတိုန်==
==ကိုန်ပ္ဍဲသ္ၚိမၞိဟ်ချိုတ် ဒှ်သၞသတြုဟွံခိုဟ်==
==ကိုန်ဇိၚ်ဂၠိက်ယာတ်==
==ကိုန်တၞုၚ်တဲကဴ==
==ကိုန်နိမိတ်ဂစေံၜံက်ဆုလရိုအ်==
==ကိုန်နိမိတ်ကပှ်လရိုအ်==
==ကိုန်နိမိတ်ဂစေံအကၠဟ်==
==ကိုန်နိမိတ်ကျာံ ကဗံၚ်ဗှ်==
==ကိုန်နိမိတ်ကဒံၚ်==
==ကိုန်နိမိတ်သၚ်ၜဳလာ်==
==ကိုန်ကွာ်တရဴ==
==ကိုန်နိမိတ်ပ္တိုဟ်တိုန်==
==ကိုန်ရေက်သၞေံဇိုၚ်တဲ==
==ကိုန်ကြာတ်က္ဍိုပ်==
==ကိုန်ဒတုံစှ်ေၜါသာ် စှ်ၜါရာသဳ==
==ကိုန်နကျတ်ဂိတုစှ်ၜါ==
==ကိုန်က္ၜၚ်==
==ကိုန်တၟံသိန္နရာဇ်==
==ကိုန််ရံၚ်ဂၠဴ ဍာ်ဂၠိုၚ်-ဍာ်အောန်==
==ကိုန်အရုတ်==
==ကိုန်သၞဲလ္ၚီ==
==ပရောလ္ပံညာတ်==
==လ္ပံညာတ်ဂွံဍိုက်==
==လ္ပံညာတ်ဂွံစ==
==လ္ပံညာတ်ဂွံဍိုက်ယာန်==
==လ္ပံညာတ်ဂွံစစၞ==
==လ္ပံညာတ်ဂွံရပ်==
==လ္ပံညာတ်ဂွံတိုန်==
==လ္ပံညာတ်ဂိတု-တ္ၚဲ-သၟန်သၞံၚ်==
==လ္ပံညာတ်တၞဟ်ဟ်သာ်==
==သွက်ဂွံစၟတ်သမ္တီ ပ္ဍဲဃရာဝါသသ္ၚိကၟိန်==
==ဒလဝ်ဟွံထေက်-မၞုံပိသာ်==
==ဟွံကဵုဇတ်-မၞုံပိသာ်==
==ဟဂပ်ဝ်စဲ-မၞုံပိသာ်==
==ဟွံဂပ်ဝ်ကြဴကြာတ်-မၞုံပိသာ်==
==ဟဂပ်ဝ်လတိုၚ်ဝေၚ်-မၞုံပိသာ်==
==ဟဂပ်ဝ်စၟဳဒၟံၚ်-မၞုံပိသာ်==
==ဒ္ဂေတ်ပူဂဵူတၠပညာတံ မၞုံပိသာ်==
==ဟဂပ်ဝ်ပ္တိတ်ဒြဟတ် မၞုံပန်သာ်==
==ဟဂပ်ဝ်ထေဲပၞတ် မၞုံပိသာ်==
==ဟဂပ်ဝ်မံၚ် မၞုံပိသာ်==
==ဟဂပ်ဝ်ဒက် မၞုံပိသာ်==
==ဟဂပ်ဝ်စမွဲစွံ မၞုံပိသာ်==
==ဟဂပ်ဝ်ပကာ မၞုံပိသာ်==
==ဟဂပ်ဝ်ရိုဟ်ပလီု မၞုံပိသာ်==
==ဟဂပ်ဝ်ပဒတဴ မၞုံပိသာ်==
==ဟဂပ်ဝ်ဆုၚ် မၞုံပိသာ်==
==ဟဂပ်ဝ်ဒက်ဝဲ မၞုံပိသာ်==
==ဟဂပ်ဝ်သုၚ် မၞုံပိသာ်==
==ဟဂပ်ဝ်ခါဲ မၞုံပိသာ်==
==ကိုန်သိုၚ်သ္ၚိ ခိုဟ်-ဟွံခိုဟ်==
==ဗီုကိုန်သိုၚ်သ္ၚိ==
==နိဿဲ==
https://drive.google.com/file/d/1Dc5VFfZsg2B0SjKsA71OdUpcJtH-hC-4/view?usp=sharing
